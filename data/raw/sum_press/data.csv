web-scraper-order,web-scraper-start-url,links,links-href,text
"1642169219-122","https://sum.dk/nyheder?categorizations=9819&page=9","Genoptagelse af undervisning ved fysisk fremmøde for elever i 0.-4. klasse","https://sum.dk/nyheder/2021/februar/genoptagelse-af-undervisning-ved-fysisk-fremmoede-for-elever-i-0-4-klasse","Mens nedlukningen er blevet forlænget frem til og med den 28. februar 2021, er sundhedsmyndighederne blevet bedt om vurdere, om de mindste klasser ville kunne komme tidligere tilbage i skole. Den Faglige Referencegruppe tilknyttet varslingssystemet har peget på, at netop en åbning af grundskolens børnehaveklasse og 1.-4. klasse har højeste prioritet i forbindelse med genåbningen. Det skyldes bl.a., at skolernes mindste klasser vurderes at have lavest effekt på smittespredning, mens det omvendt har stor betydning for børnenes trivsel, generelle sundhedstilstand og læring, at de kommer tilbage i skole. 
 
På baggrund af prognoser for smittetal og indlæggelser anbefaler Indsatsgruppen, herunder sundhedsmyndighederne, at børnehaveklasse og 1.-4. klasse kan vende tilbage til fuldt fysisk fremmøde fra mandag den 8. februar 2021.
Regeringen har valgt at følge Indsatsgruppens anbefaling.
På den baggrund iværksættes følgende genåbning af skolernes mindste klasser:

Elever grundskolens børnehaveklasse og 1.-4. klasse (inkl. SFO, fritidshjem og klubtilbud m.v.) kan komme tilbage i skole fra den 8. februar 2021.

Genåbningen af skolernes mindste klasser vil ske inden for en række smitteforebyggende foranstaltninger, herunder reduktion af kontakt mellem klasser, fokus på hygiejne, afstand på fællesarealer og i frikvarterer. De nærmere retningslinjer fastlægges i samarbejde med sundhedsmyndighederne og offentliggøres af Børne- og Undervisningsministeriet.
Se den fulde oversigt over alle tiltag og restriktioner på www.coronasmitte.dk.
Indsatsgruppen lægger vægt på, at det er vigtigt at åbne langsomt med god tid mellem de forskellige genåbningsfaser, sådan at det er muligt at vurdere effekten af den seneste genåbning.
Pjece: Genoptagelse af undervisning ved fysisk fremmøde for elever i 0.-4. klasse
Nyhed fra Statens Serum: Institutrognoser for smittetal og indlæggelser ved scenarier for genåbning af 0.-4. klasse i grundskolen
Se pressemøde på coronasmitte"
"1642169345-171","https://sum.dk/nyheder?categorizations=9819&page=5","Johnson&Johnson vaccinerne vil fremover blive tilbudt mod betaling","https://sum.dk/nyheder/2021/august/johnsonandjohnson-vaccinerne-vil-fremover-blive-tilbudt-mod-betaling","Sundhedsloven giver i dag i vid udstrækning personer i Danmark adgang til vaccination mod COVID-19. Men en mindre gruppe af personer med en vis tilknytning til Danmark har ikke adgang til vaccination mod Covid-19 i Danmark og for nogles vedkommende heller ikke andre steder. Det drejer sig blandt andet om søfarende og udlandsdanskere m.fl. De relevante interesseorganisationer for disse grupper har tilkendegivet, at der er ønske om et tilbud om vaccination mod Covid-19 med vaccinen fra Johnson&Johnson, da den kun skal gives ved ét stik for at opnå fuld vaccination.

Regeringen har derfor besluttet, at Danmarks resterende lager af COVID-19 vacciner fra Johnson&Johnson nu kan frigives til brug i privat regi i Danmark. Der bliver derfor etableret en ordning, som ligner den, der allerede eksisterer for rejsevacciner og andre vacciner uden for de offentlige vaccinationsprogrammer.

I ordningen lægges der op til, at alle personer i Danmark uanset nationalitet, herunder også personer på gennemrejse eller meget kort ophold i Danmark, efter lægelig ordination skal kunne købe en behandling i Danmark med COVID-19-vaccine mod egenbetaling. Selve vaccinationen vil skulle ske under ansvar af en læge, men vil kunne uddelegeres til en medhjælp i henhold til gældende regler for delegation.

De gældende indrejserestriktioner vil også gælde for personer, som rejser til Danmark med henblik på vaccination.

Egenbetalingsordningen vurderes at kunne etableres i september 2021."
"1642169446-209","https://sum.dk/nyheder?categorizations=9819&page=1","Regeringen forelægger Epidemiudvalget ændringer til coronapasset","https://sum.dk/nyheder/2022/januar/regeringen-forelaegger-epidemiudvalget-aendringer-til-coronapasset","På baggrund af indstilling fra Epidemikommissionen har regeringen forelagt Epidemiudvalget et forslag om at ændre på varigheden af coronapas. Hvis et flertal i Epidemiudvalget tiltræder forslaget, ændres reglerne om coronapas fra søndag den 16. januar 2022, såfremt det også vedtages at forlænge krav om coronapas visse steder i samfundet.
Regeringen har forelagt Epidemiudvalget følgende ændringer: 

Coronapasset skal være gyldigt 5 måneder efter 2. stik for personer over 18 år
Coronapasset bliver gyldigt igen umiddelbart efter revaccination.
Der er på nuværende tidspunkt ikke fastlagt nogen udløbsdato for coronapas efter 3. stik.
Der er endnu ikke et tilbud om revaccination til de 15-17-årige, som også er omfattet af reglerne for coronapas. 15 – 17 årige, der har fået to stik, vil derfor fortsat have coronapas efter fem måneder.
Coronapasset bliver gyldigt efter tidligere smitte 11 dage – 5 måneder efter en positiv PCR-test.

De foreslåede regler vil kun gælde ved brug af coronapas i Danmark. 
Vær opmærksom på, om dit coronapas udløber
Ovenstående ændringer er på nuværende tidspunkt hverken vedtaget eller trådt i kraft. Såfremt ændringerne bliver vedtaget, vil de træde i kraft allerede den 16. januar.
Hvis du er inviteret til revaccination, men endnu ikke har benyttet dig af tilbuddet, skal du derfor være opmærksom på, at dit coronapas kan udløbe efter den 16. januar, hvis der er gået mere end 5 måneder fra dit 2. stik."
"1642169107-79","https://sum.dk/nyheder?categorizations=9819&page=14","Regeringen har opdateret den nationale teststrategi","https://sum.dk/nyheder/2020/oktober/regeringen-har-opdateret-den-nationale-teststrategi","Der lanceres i dag en opdateret national teststrategi, der bygger videre på erfaringerne med test indtil nu. Supervåbenet i bekæmpelsen af COVID-19 er fortsat afstand og hygiejne. Men når smitten viser sig, skal de smittede identificeres og isoleres, så smittekæderne brydes. Et vigtigt middel hertil er udbygningen af testkapaciteten i efteråret, så der kan testes 70-80.000 personer dagligt – og i særlige spidsbelastningsperioder 100.000 personer dagligt.
Sundheds- og Ældreministeriet fremlægger i dag en opdateret teststrategi, der bygger ovenpå og dermed erstatter teststrategien fra d. 12. maj 2020. Sundheds- og ældreminister Magnus Heunicke siger: 



Den danske strategi er at holde coronavirus nede, så samfundet kan være så åbent som muligt. Det gør vi ikke mindst med afstand og hygiejne, samt ved test, smitteopsporing og isolation. Når smitten blusser op, som den unægtelig vil gøre, og som vi ser nu, så sætter vi ind lokalt med en opsøgende testindsats, intensiv smitteopsporing og isolation

Pejlemærker for teststrategien
Den opdaterede teststrategi bygger på erfaringerne med test under den første del af COVID-19-epidemien. Teststrategien indeholder en markant udvidelse af testkapaciteten og en strategisk tilpasning af den rolle, som test skal spille i den fremadrettede bekæmpelse af epidemien. Derudover bygger teststrategien på følgende overordnede principper:

Testindsatsen skal være opsøgende og indsættes, hvor det vurderes, at den kan bidrage til størst mulig smittereduktion.
Testindsatsen skal være mobil og fleksibel, således at test kan gennemføres i hele landet og målrettes konkrete steder og situationer.
Test skal være lettilgængeligt, og borgerne skal have hurtigt svar på deres test således, at der kan iværksættes kontaktopsporing og isolation.

Udbygning af kapaciteten
Danmark er et af de lande i verden, der allerede nu tester flest i forhold til indbyggertal. I løbet af efteråret vil kapaciteten løbende blive yderligere udbygget, så der kan testes 70-80.000 personer for coronavirus om dagen.

Samtidig arbejdes der på, at der i spidsbelastningsperioder kan testes op til 100.000 personer om dagen. Det realiseres bl.a. gennem ekstra laboratoriefaciliteter i Vestdanmark, hvor endnu flere prøver kan blive analyseret. En stor og fleksibel testkapacitet skal understøtte arbejdet med at holde epidemien nede ved at smittede hurtigt identificeres, så opsporing og isolation kan påbegyndes.

Regeringen har også opstillet en målsætning om, at 80 procent skal have adgang til COVID-19 test inden for 24 timer. Sundheds- og ældreminister Magnus Heunicke siger: 

I lyset af de stigende smittettal overstiger efterspørgslen på test vores aktuelle analysekapacitet. Det giver ventetid på test for danskerne. Derfor er det en væsentlig del af strategien, at kapaciteten henover efteråret skal øges markant. Vi fordeler testkapaciteten til de steder, hvor der ses mest smitte. Men vi prioriterer at teste personer med symptomer, der har behov for en sundhedsfaglig vurdering, og nære kontakter først. Det er helt afgørende, at test er let tilgængeligt for de grupper af borgere, som har brug for test, og at man hurtigt kan få svar på sin test. 

I den opdaterede teststrategi reserveres dele af testkapaciteten til nedenstående centrale grupper, således kapaciteten anvendes mest effektivt til at reducere smittespredningen:

Personer med symptomer, der har behov for en sundhedsfaglig vurdering
Nære kontakter til personer med påvist COVID-19
Patienter fx ved indlæggelse i mere end 24 timer
I forbindelse med lokal smittespredning, herunder beboere og personale ved udbrud i sundheds-, social- og ældresektoren
Regelmæssig test af personale på plejehjem, i hjemmeplejen og regionalt personale med patient- og beboerkontakt
Tilbud om test ved indrejse

Overskydende testkapacitet vil fortsat blive stillet til rådighed for alle borgere.
Styrkelse af testsystemet
I forbindelse med den yderligere udbygning af testkapaciteten skal testsystemet også gøres mere robust frem mod vintersæsonen.

Der arbejdes derfor på at sikre de fysiske rammer for teststationerne, at sikre tilstrækkelige medarbejderressourcer, at ressourcerne fordeles optimalt mellem faste og mobile teststationer, og at man i forhold til testudstyr er mindre afhængig af de samme få leverandører.

Derudover er det en væsentlig del af strategien, at testindsatsen så vidt muligt kan sættes ind lokalt, så samfundet kan være så åbent som muligt, imens smitten holdes nede. Det er således også nødvendigt med et mobilt og fleksibelt testsystem, hvor ressourcerne kan anvendes, hvor der er størst behov for dem. Derfor udbygges antallet af mobile enheder, således at testkapaciteten hurtigt kan flyttes rundt i landet i forhold til, hvor der er behov for at sætte ind med ekstra test.

Endelig skal der sikres et mere enkelt system for borgerne. Der pågår et arbejde med at tænke det såkaldte sundhedsspor og samfundsspor sammen, så borgerne oplever et mere sammenhængende og enstrenget system.
Opdateret COVID-19 teststrategi"
"1642168973-28","https://sum.dk/nyheder?categorizations=9819&page=19","En dansker er testet positiv for COVID-19","https://sum.dk/nyheder/2020/februar/en-dansker-er-testet-positiv-for-covid-19","Natten til torsdag blev en dansker testet positiv for COVID-19. Det er den første konstaterede smitte med ny coronavirus i Danmark, siden virusset udbrød i Hubei-provinsen i Kina i december 2019.
Sundheds- og ældreminister Magnus Heunicke siger:

Vi tager den nye situation meget alvorligt. Arbejdet med at inddæmme og opspore er nu gået i gang. Vi vil gøre alt, hvad vi kan, for at undgå at sygdommen breder sig i Danmark.

Styrelsen for Patientsikkerhed er i tæt dialog med patienten om de personer, borgeren har været i kontakt med. Arbejdet med kontaktsporing og inddæmning er dermed gået i gang.
Den smittede borger blev onsdag testet for, om vedkommendes symptomer var tegn på COVID-19. Prøven blev sendt til Statens Serum Institut, der står for udførelsen af testen for COVID-19.
Statens Serum Institut har løbende foretaget test af danske borgere, der har udvist symptomer, der kunne være tegn på COVID-19. Alle prøverne er indtil onsdag testet negativ for smitte med COVID-19.
Ligesom andre former for virusbetinget lungebetændelse, er der ikke specifik medicin i mod selve sygdommen, men i det danske sundhedsvæsen er der gode muligheder for at give understøttende behandling. Den nuværende viden om COVID-19 viser, at størstedelen af patienterne kun har lette symptomer, og ikke har behov for sygehusbehandling. De alvorlige symptomer forekommer mest hos personer, der er ældre, eller har underliggende sygdomme i forvejen.
 Der afholdes pressemøde i Sundheds- og Ældreministeriet, Holbergsgade 6, kl. 8.00. Til stede vil foruden sundheds- og ældreminister Magnus Heunicke være direktør for Sundhedsstyrelsen Søren Brostrøm, faglig direktør fra Statens Seruminstitut Kåre Mølbak og direktør for Styrelsen for Patientsikkerhed Anne-Marie Vangsted. 
Der er kun adgang for medier. 
For yderligere information:
Kontakt presse-og kommunikationshef Christian Lehmann, telefon 26 80 40 26"
"1642169203-116","https://sum.dk/nyheder?categorizations=9819&page=10","Den Faglige Referencegruppe afleverer vurdering af genåbning","https://sum.dk/nyheder/2021/januar/1301-referencegruppe-rapport","Regeringen har anmodet Den Faglige Referencegruppe om at bidrage med vurderinger til i hvilken rækkefølge, det er klogest at udfase tiltag, når smittesituationen muliggør dette og i deres vurdering afveje tiltagenes effekt på smittereduktion samt konsekvenser for samfundsøkonomi og den almindelige sundhedstilstand ud over COVID-19.
 
 Referencegruppen har samtidig i muligt omfang skulle inddrage viden om øvrige konsekvenser af tiltag for befolkningen, herunder f.eks. hvor indgribende tiltagene virker på den enkeltes dagligdag eller trivsel. 
 
 Den Faglige Referencegruppe har udarbejdet kvalitative vurderinger af den forventede betydning for smittespredning, samfundsøkonomi, borgernes trivsel og folkesundhed samt den individuelle frihed og på baggrund heraf vurderet, i hvilken rækkefølge en række restriktioner kan lempes til et lavere niveau.

Referencegruppen bemærker i deres rapport, at det i den aktuelle epidemiologiske situation er afgørende at sikre et lavere smittetryk i Danmark, fordi fremkomsten af nye og mere smitsomme virusvarianter må forventes at øge smittespredningen i samfundet.

Regeringen har i dag orienteret partilederne og COVID-19-følgegruppen herom og oversendt rapporten til Folketinget. I den kommende uge inviteres Folketingets partier til en teknisk gennemgang af rapporten med følgegruppen.

Den Faglige Referencegruppes rapport med vurdering af genåbning af samfundet til regeringen"
"1642169012-42","https://sum.dk/nyheder?categorizations=9819&page=17","Nyt Advisory Board skal rådgive myndighederne om den kommende danske smittestops-app","https://sum.dk/nyheder/2020/maj/nyt-advisory-board-skal-raadgive-myndighederne-om-den-kommende-danske-smittestops-app","Som en del af regeringens strategi for at sikre en kontrolleret og ansvarlig genåbning af det danske samfund tager de danske sundhedsmyndigheder nye digitale løsninger i anvendelse, der giver mulighed for at se, hvordan smitten med coronavirus/COVID-19 udvikler sig i Danmark.
En af de løsninger er en ny app til smartphones, der skal hjælpe borgerne til smittesporing for at kunne sikre en kontrolleret genåbning af Danmark. Der er en række forskellige mulige tekniske modeller for den løsning, der skal bruges i den danske app.
Apple og Google har netop stillet første version af deres såkaldte API til rådighed for sundhedsmyndigheder i hele verden. Den mulighed kan derfor nu indgå i overvejelser omkring udviklingen af den danske app. For at understøtte udviklingen af den bedst mulige danske løsning, inddrager Sundheds- og Ældreministeriet og Digitaliseringsstyrelsen en række eksperter og forskere i arbejdet.
”Formålet med den kommende smitteopsporingsapp er at give borgerne et konkret værktøj til smittesporing dermed hjælpe os med at stoppe smittekæder af coronavirus. Dermed bliver den sammen med teststrategien et vigtigt element i den videre genåbning af samfundet. Det er en afgørende forudsætning, at appen kan understøtte smitteopsporing på sikker vis, og at den ikke går på kompromis med beskyttelsen af danskernes privatliv. Derfor er det rettidig omhu at modtage rådgivning og vejledning fra uvildige eksperter om datasikkerhed og beskyttelse af privatliv, så brug af den digitale teknologi baserer sig på privacy, databeskyttelse og brugervenlighed” siger sundhed- og ældreminister Magnus Heunicke.
Det arbejde skal blandt andet ske i et nyt Advisory Board, der skal følge arbejdet med den kommende danske coronavirus/COVID-19 app. Advisory Boardet skal bidrage med viden, rådgivning, vurderinger og erfaringer angående sikkerhed, privacy/privatlivsbeskyttelse og teknologiske valg.
Advisory Board’et består af fem repræsentanter:

Camilla Gregersen, formand for Dansk Magisterforening, medlem af Dataetisk Råd
Christiane Vejlø, CEO Elektronista Media, medlem af Dataetisk Råd
Sune Lehmann, professor på Institut for Matematik og Computerscience, DTU
Mikkel Thorup, professor på Institut for Datalogi, KU
Jacob Herbst, Chief Technical Officer i Dubex, medlem af Cybersikkerhedsrådet

Dataetisk Råd inddrages løbende i arbejdet med den kommende danske app til brug for genåbningen af Danmark efter coronavirus/COVID-19-smitteudbruddet. Den kommende app er også på dagsordenen som en del af arbejdet i det nationale Cybersikkerhedsråd.
Kontaktinfo:
Sundheds- og Ældreministeriets pressetelefon: 21 32 47 27"
"1642169132-89","https://sum.dk/nyheder?categorizations=9819&page=13","De fleste restriktioner lempes i Nordjylland","https://sum.dk/nyheder/2020/november/de-fleste-restriktioner-lempes-i-nordjylland","Sundhedsmyndighederne har på baggrund af nyeste data for smittespredning og sekventering af positive prøver fundet basis for en lempelse af langt de fleste restriktionerne i Frederikshavn, Vesthimmerland, Jammerbugt, Thisted, Brønderslev, Hjørring og Læsø kommuner.
Hovedparten af lempelserne vil være gældende fra den 19. november 2020. Der er følgende undtagelser:

åbning af kollektiv trafik, som træder i kraft den 20. november
åbning af kultur- og fritidsliv, som træder i kraft den 20. november
muligheder for forsamlinger, som træder i kraft den 20. november
åbning af restauranter, barer mv., som træder i kraft den 20. november
For videregående uddannelser, dagtilbud, grundskoler, kost- og efterskoler samt for ungdoms- og voksenuddannelser ophæves de særlige tiltag i de syv kommuner fra mandag den 23. november.

Læs om lempelserne her
Borgere i de syv kommuner har vist stor vilje til at hjælpe myndighederne med at nedbringe aktiviteten i kommunerne og i arbejdet med at opspore og inddæmme smitten. En stor andel af borgerne i de berørte kommuner har ladet sig teste, og det har betydet, at sundhedsmyndighederne har kunne undersøge smittesspredning i de syv kommuner.
Sekventeringen af de positive prøver viser samtidig, at der ikke er påvist yderligere tilfælde af minkvariant med cluster 5 siden den 15. september, hvorfor Statens Serums Institut vurderer, at denne variant med stor sandsynlighed er døet ud.
Sekventeringsrapporten kan læses her 
Statens Serum Institut forventer at sekventere og analysere alle positive prøver fra de syv kommuner i Nordjylland i næste uge (uge 48).
Selvom arbejdet med at sekventere alle positive prøver i Nordjylland fortsat pågår, er vurderingen fra Indsatsgruppen, at stikprøven giver tilstrækkelig dokumentation og sikkerhed for, at restriktionerne kan lempes.
Indsatsgruppen og sundhedsmyndighederne har i deres vurdering bl.a. lagt vægt på, at:

Der i de syv nordjyske kommuner fra 9.-15. november er fundet 79 smittede pr. 100.000, hvor tallet i ugen forinden var 94.
Der i de nordjyske kommuner er testet 73.228 fra 9.-15. november, hvor tallet ugen forinden var 38.219, svarende til næsten en fordobling.
Resultater af sekventeringen i Region Nordjylland viser i uge 44 og 45, at henholdsvis 20% og 28% af alle sekventerede prøver var positive for minkvarianten, i forhold til 52% og 43% af prøverne i henholdsvis uge 42 og 43.
I ugerne 41-43 udgjorde minkvarianten i Region Nordjylland ca. halvdelen af de sekventerede prøver, med en faldende tendens i uge 44 og 45. I samme periode ses et fald i antal smittede farme i Region Nordjylland.
Der er ikke påvist yderligere tilfælde af minkvariant med cluster 5 siden den 15. september, hvorfor Statens Serums Institut vurderer, at denne variant med stor sandsynlighed er døet ud.
Alle mink i de syv kommuner er nu aflivet."
"1642169214-121","https://sum.dk/nyheder?categorizations=9819&page=10","Tredje vaccine mod COVID-19 er nu på vej til Danmark","https://sum.dk/nyheder/2021/januar/2901-tredje-vaccine-mod-covid-19-er-nu-paa-vej-til-danmark","Den betingede godkendelse betyder, at vacciner fra AstraZeneca nu er på vej til Danmark. De første sendinger forventes at blive modtaget på Statens Serum Institut den 8. februar 2021. I første omgang forventer vi vacciner til cirka 20.000 borgere, men antallet er endnu ikke endeligt bekræftet fra producenten. Meldingen fra EU-kommissionen betyder, at der nu er tre vacciner mod COVID-19 på markedet i Europa fra henholdsvis Pfizer/BioNTech, Moderna og AstraZeneca.
Sundhedsminister Magnus Heunicke siger:

Endnu en vaccine mod COVID-19 er på vej ud til borgerne. Vi har en aftale med AstraZeneca om vacciner til 2,6 mio. personer i Dannmark, og vi vil modtage dem løbende over de næste måneder. Vacciner er ét af vores vigtigste våben i kampen mod tiden og coronasmitten, der desværre stadig er alt for udbredt i vores samfund. Regeringen og sundhedsmyndighederne gør i disse dage alt for at sikre, at vi modtager så mange vacciner som muligt, og at de straks efter ankomsten til Danmark kommer ud og gør gavn hos vores ældre og sårbare medborgere og blandt sundhedspersonalet.

Den betingede godkendelse betyder, at EMA’s lægemiddeleksperter har vurderet, at dokumentationen for vaccinens kvalitet, sikkerhed og effekt er tilstrækkelig til, at vaccinens evne til at modvirke COVID-19 opvejer mulige risici i form af bivirkninger. AstraZeneca skal efter den betingede godkendelse løbende forsyne EMA med yderligere data. En betinget godkendelse gives for et år og kan forlænges årligt.
Effekt
 Vaccinen er godkendt på baggrund af et samlet resultat fra fire kliniske forsøg med ca. 24.000 forsøgspersoner tre forskellige steder i verden. De 24.000 forsøgsdeltagere blev i forsøgene inddelt i to lige store grupper, der fik henholdsvis vaccinen eller en anden injektion. Herefter blev det registreret, hvor mange i de to grupper, der blev smittet med COVID-19. Forsøget viste en reduktion på 59,6 % i antallet af COVID-19 tilfælde i gruppen, der fik den rigtige vaccine, sammenlignet med kontrolgruppen.
De fleste forsøgsdeltagere var mellem 18 og 55 år. Der er ikke tilstrækkelige data til at estimere en effekt uden for i denne aldersgruppe. Dog forventes vaccinen at kunne beskytte personer over 55 år. Da der er dokumentation for vaccinens sikkerhed i denne aldersgruppe, er vaccinen også godkendt til personer over 55 år. Der vil løbende blive indsamlet mere dokumentation fra igangværende kliniske forsøg, der også inkluderer ældre aldersgrupper.
Yderligere oplysninger: 
Læs mere på Lægemiddelstyrelsens hjemmeside 
Læs mere på EU-Kommissionens hjemmeside"
"1642169289-150","https://sum.dk/nyheder?categorizations=9819&page=7","Tilvalgsordning for Covid-19-vacciner uden for program","https://sum.dk/nyheder/2021/maj/tilvalgsordning-for-covid-19-vacciner-uden-for-program","Muligheden for at tilvælge Covid-19-vacciner uden for vaccineprogrammet vil være et supplement til Sundhedsstyrelsens vaccinationsprogram mod Covid-19. Ordningen etableres for at imødekomme de borgere, som aktivt ønsker en hurtigere immunisering, adgang til coronapas m.v.
Sundhedsminister Magnus Heunicke:

”Vi har i dag kunne konstatere bred politisk opbakning til at etablere en model for, at borgere, som aktivt ønsker det, kan blive tilbudt de EMA-godkendte vacciner, som Sundhedsstyrelsen har valgt ikke skal indgå i Covid-19-vaccinationsprogrammet. Det vedrører vaccinerne fra AstraZeneca og Johnson & Johnson. Ordningen vil være en mulighed for et individuelt tilvalg til den enkelte borger, som ønsker sig en hurtigere vaccination, end man vil få i vaccinationsprogrammet.”

Vaccination med Covid-19-vacciner uden for massevaccinationsprogrammet vil ligesom de øvrige være gratis for borgerne, men til forskel for det generelle vaccinationsprogram skal der foretages en individuel lægelig konsultation og ordination forud for vaccinationen.
Der arbejdes nu videre med en model, hvor vaccinationer uden for programmet fremover kan tilbydes af de  private vaccinationsklinikker, der lever op til nogle fastsatte krav. Det vil være en ordning, som ligner den model for influenza- og pneumokokvaccination i privat regi, som allerede findes og fungerer i dag. Selve injektionen med vaccinen vil kunne delegeres til andre faggrupper end læger efter de almindelige regler om delegation i autorisationsloven. Der vil i det videre arbejde lægges vægt på, at ordningen bliver tilgængelig i hele landet.
Sundhedsministeriet udarbejder nu et udkast til en bekendtgørelse, som efter en kort høringsperiode vil kunne sætte ordningen i kraft hurtigst muligt i løbet af maj 2021. Parallelt hermed vil Sundhedsstyrelsen i samarbejde med øvrige relevante styrelser udarbejde de nødvendige retningslinjer samt informationsmateriale til borgerne."
"1642168980-31","https://sum.dk/nyheder?categorizations=9819&page=19","Enigt folketing sender akut coronastøtte til hjemløseorganisationer","https://sum.dk/nyheder/2020/marts/enigt-folketing-sender-akut-coronastoette-til-hjemloeseorganisationer","Udbruddet af corona har sat herberg og væresteder for hjemløse under pres. Mange tilbud har neddroslet aktiviteterne eller er helt lukket ned, og samtidig skal hjemløse holde større afstand på tilbuddene. 

Derfor er samtlige partier i Folketinget enige om at afsætte 5,5 mio. kr. i akut støtte til organisationer på hjemløseområdet. 

Pengene gives direkte til ni organisationer, så de her og nu kan bruge midlerne til enten at udvide egne tilbud eller til at leje værelser på lokale hoteller. Midlerne kan desuden gå til uddeling af måltider eller madpakker til hjemløse. 

Social- og indenrigsminister Astrid Krag siger:

Sårbare mennesker som hjemløse bliver dobbelt sårbare under coronakrisen. Derfor hjælper vi nu organisationerne direkte, så flere hjemløse kan få tag over hovedet og et måltid mad. Tak til alle partierne, som endnu engang har handlet hurtigt for at hjælpe udsatte mennesker i en svær situation.

Blandt de allermest sårbare er mennesker med et stofmisbrug, som har svært ved at være fast-holdt i karantæne eller indlæggelse. Derfor har social- og indenrigsminister Astrid Krag og sundheds- og ældreminister Magnus Heunicke nu sendt brev til kommuner og regioner og indskærpet, at misbrugsbehandling er en kritisk funktion, der skal opretholdes. 

Sundheds- og ældreminister Magnus Heunicke siger: 

Vi ved, at mange hjemløse kæmper med stofmisbrug. Derfor er et tag over hovedet ikke nok. Vi skal også sikre dem misbrugsbehandling, hvis de kommer i karantæne, og det gør vi nu kommuner og regioner særligt opmærksomme på.

Midlerne tildeles følgende organisationer: 

KFUMs Sociale Arbejde – 1 mio. kr.
Kirkens Korshær – 1 mio. kr.
Blå Kors – 1 mio. kr.
Røde Kors – 500.000 kr.
KFUKs Sociale Arbejde – 500.000 kr.
Frelsens Hær – 500.000 kr.
HusForbi og Projekt Udenfor (i partnerskab) – 500.000 kr.
Mændenes Hjem – 500.000 kr.

Yderligere oplysninger: 
Social- og Indenrigsministeriets pressetelefon, 
tlf.: 41 85 13 60 (modtager ikke SMS) 

Sundheds- og Ældreministeriets pressetelefon, 
tlf.: 21 32 47 27 (modtager ikke SMS) 

Camilla Fabricius, socialordfører, 
Socialdemokratiet, tlf.: 61 62 58 64 

Anni Matthiesen, socialordfører, 
Venstre, tlf.: 61 62 51 72 

Karina Adsbøl, socialordfører, 
Dansk Folkeparti, tlf.: 61 62 51 90 

Rasmus Helveg Petersen, socialordfører, 
Det Radikale Venstre, tlf.: 61 62 55 41 

Trine Torp, socialordfører, 
Socialistisk Folkeparti, tlf.: 61 62 45 94 

Pernille Skipper, socialordfører, 
Enhedslisten, tlf.: 33 37 50 80 

Brigitte Klintskov Jerkel, socialordfører, 
Det Konservative Folkeparti, tlf.: 61 62 49 15 

Torsten Gejl, socialordfører, 
Alternativet, tlf.: 61 62 46 51 

Mette Thiesen, socialordfører, 
Nye Borgerlige, tlf.: 33 37 58 13 

Ole Birk Olesen, socialordfører, 
Liberal Alliance, tlf.: 33 37 49 08"
"1642169357-174","https://sum.dk/nyheder?categorizations=9819&page=4","Covid-19 skal holdes ude af plejehjemmene","https://sum.dk/nyheder/2021/september/covid-19-skal-holdes-ude-af-plejehjemmene-","Vaccinerede medarbejdere på landets plejehjem og i hjemmeplejen vil i efteråret og vinteren blive opfordret til at blive PCR-testet for Covid-19 en gang ugentligt, mens ikke-vaccinerede medarbejdere fortsat opfordres til to ugentlige PCR-test. Alle besøgende til beboere på plejehjem uanset vaccinationsstatus opfordres ligeledes til at tage en test inden besøget. Der vil ligeledes være særlig opmærksomhed på, at beboere med symptomer på Covid-19 bliver testet, og er der smitte på et plejehjem, testes alle for at bryde smittekæder og begrænse smitte.
Social- og ældreminister Astrid Krag udtaler:

 ”Vi slår i dette efterår ring om plejehjemmene. Nøgleordene er test, rengøring og vacciner frem for isolation. Plejehjemsbeboere er en af de mest udsatte grupper i forhold til Covid-19. Mange har allerede betalt en høj pris med måneders isolation sidste år. Det skal vi ikke ud i igen. Med test, rengøring og revaccination skal vi beskytte beboerne, og samtidig opretholde en god og tryg hverdag med sociale aktiviteter og besøg af venner, børn og børnebørn”.  

Sundhedsminister Magnus Heunicke udtaler:

”Da beboere på plejehjem er en særlig sårbar gruppe, og da de samtidig er nogle af dem, der blev vaccineret først, anbefales personalet i ældreplejen, ud fra et forsigtighedsprincip, fremover at blive test én gang om ugen, selvom de er vaccineret. Derfor opretholder vi testmuligheder på landets plejehjem, så alle medarbejdere kan blive testet på deres arbejdsplads. Derudover er vi i dag også i gang med at revaccinere plejehjemsbeboerne, og så snart sundhedsmyndighederne anbefaler det, så er vi også klar til at tilbyde sundhedspersonalet et tredje stik.”

Medarbejdere på plejehjem vil fortsat kunne blive testet på deres arbejdsplads. Testen kan blive foretaget i løbet af arbejdsdagen. Besøgende på plejehjem kan benytte det landsdækkende net af faste teststeder. Testen kan med fordel være en PCR-test. PCR-testkapaciteten fastholdes i efteråret på 100.000 daglige test med mulighed for opskalering hvis nødvendigt. Derudover foretages der op til 5.000 daglige antigentest i PCR-sporet på udvalgte teststeder fra den 1. oktober 2021 for dem, der har behov for et hurtigt svar.
Ud over test og revaccination vil der også fortsat være fokus på rengøring, udluftning og en høj hygiejnestandard på plejehjemmene. Derudover indgår vaccinationsindsatsen mod influenza også som et vigtigt element i efterårets indsats for at beskytte plejehjemsbeboerne mod alvorlig sygdom."
"1642169279-146","https://sum.dk/nyheder?categorizations=9819&page=7","Danmark får ca. 650.000 ekstra Pfizer/BioNTech vaccinedoser i andet kvartal af 2021","https://sum.dk/nyheder/2021/april/danmark-faar-ca-650000-ekstra-pfizerbiontech-vaccinedoser-i-andet-kvartal-af-2021","De 50 mio. vaccinedoser, som EU ifølge den oprindelige aftale først skulle have modtaget i fjerde kvartal af 2021, ankommer allerede fra april. Det sker efter, at EU Kommissionen har indgået aftale med vaccineproducenten Pfizer/BioNTech om at fremrykke leverancerne, oplyser EU Kommissionens formand, Ursula von der Leyen, til et pressemøde onsdag eftermiddag.
Sundhedsminister, Magnus Heunicke siger:

”Accelerationen af leveringerne fra Pfizer/BioNTech er rigtig gode nyheder for den vaccineudrulning som sker i Danmark i disse uger og måneder. Vaccinationen af borgere over 50 år er en vigtig milepæl i aftalen om genåbning, som regeringen har indgået med Folketingets partier. Derfor er de 650.000 Pfizer/BioNTech doser et betydeligt rygskub til den danske vaccineindsats, på samme dag som AstraZenecas vaccinekandidat er taget ud af det danske vaccinationsprogram.”

Fremrykningen af de 50 mio. vacciner betyder, at EU samlet får 250 mio. vaccinedoser fra Pfizer/BioNTech i andet kvartal. De første af de fremrykkede leverancer vil ankomme til EU allerede i april.
995.672 danskere har påbegyndt vaccination pr. dags dato, og tallet forventes at runde 1 mio. borgere i morgen torsdag den 15. april. Samtidig har 467.955 – det vil sige otte procent – af danskerne færdiggjort vaccination."
"1642169021-46","https://sum.dk/nyheder?categorizations=9819&page=17","Regeringen og Danske Regioner enige om anvendelse af privat kapacitet til pukkelafvikling skabt af corona-epidemien","https://sum.dk/nyheder/2020/maj/regeringen-og-danske-regioner-enige-om-anvendelse-af-privat-kapacitet-til-pukkelafvikling-skabt-af-corona-epidemien-","Sundhedsvæsenet har været i gennem en stor og nødvendig omstilling af aktiviteten for at kunne sikre en tilstrækkelig kapacitet til behandling af patienter med COVID-19. Regionerne har i den forbindelse fået mulighed for på baggrund af en samlet vurdering af deres behandlings- og personalekapacitet at prioritere denne kapacitet til udredning og behandling af patienter med akutte og livstruende sygdomme, fx patienter med COVID-19, herunder at se bort fra tidsfrister i regler vedrørende patienternes udrednings- og behandlingsret. Den store omstilling har samlet set betydet en aktivitetsnedgang på flere områder, og derfor er regeringen og Danske Regioner enige om, at ledig privat kapacitet skal anvendes for at nedbringe puklen af patienter, der har behov for behandling i sundhedsvæsenet. Med inddragelse af den private aktivitet til pukkelafvikling mv. forudsættes det, at der ikke sker en underminering af bemandingen på de offentlige sygehuse. 

Private sygehuse og klinikker skal fremover bistå de offentlige sygehuse med udgangspunkt i Sundhedsstyrelsens faglige plan for omstilling og gradvis øget aktivitet i sundhedsvæsenet og de løbende retningslinjer fra Sundhedsstyrelsen. Det vil ske ud fra et fokus på behandling af patienter, der ud fra en konkret sundhedsfaglig vurdering har størst behov for hjælp fra sundhedsvæsenet. 

Regeringen og Danske Regioner er derudover enige om at monitorere ventetidspuklen, der er skabt som følge af håndteringen af COVID-19 for løbende at følge udviklingen. 
Baggrund og fakta
Regeringen, Danske Regioner, KL og Praktiserende Lægers Organisation har i en fælles udmelding fra den 13. april 2020 tilkendegivet enighed om at igangsætte en øget aktivitet i sundhedsvæsnet. Det sker på baggrund af Sundhedsstyrelsens faglige plan for omstilling og gradvist øget aktivitet i sundhedsvæsenet fra den 14. april 2020. 

  Forståelsespapir med Danske Regioner om anvendelse af privat kapacitet  (PDF) 
  Bilag til forståelsespapir: Monitorering af ventetidspukkel og aktivitet (COVID-19)  (PDF)

Kontaktinfo:
Sundheds- og Ældreministeriets pressetelefon: 21 32 47 27"
"1642169249-134","https://sum.dk/nyheder?categorizations=9819&page=8","Tiltag for at stoppe smitten i Vollsmose","https://sum.dk/nyheder/2021/februar/tiltag-for-at-stoppe-smitten-i-vollsmose","I løbet af de seneste dage er incidensen i Vollsmose steget. For at inddæmme udbruddet er der nedsat en taskforce og en række tiltag er iværksat.
Sundhedsminister Magnus Heunicke siger: 

Vi har konstateret et udbrud, som kræver akut handling i lokalområdet. Vi har derfor sat resolut ind og i tæt koordination med Odense Kommune iværksat en række tiltag, da hurtig inddæmning af smitten er forudsætningen for, at vi kan genåbne det øvrige samfund.

Følgende tiltag iværksættes nu i Vollsmose:

Abildgårdskolen og HC Andersen skolen lukker indtil videre. Tiltaget er iværksat af Odense Kommune i samråd med Styrelsen for Patientsikkerhed.


Testaktiviteterne intensiveres yderligere. Der er sat mobile teststationer op flere steder i området. Alle 10.000 borgere i Vollsmose opfordres kraftigt til at blive testet hurtigst muligt. Der vil snarest komme en lokal udmelding i Vollsmose om, hvornår den øgede testkapacitet er klar til at teste alle borgerne.


Styrelsen for Patientsikkerhed sender medarbejdere til at understøtte indsatsen fra weekenden. Styrelsens medarbejdere vil sammen med kommunens medarbejdere være synlige i bybilledet iført veste og vil ringe på døre og informere borgerne om smitteforebyggelse og test.

Derudover er der iværksat en række initiativer lokalt - blandt andet følgende: 

Information om smitteforebyggelse og test omdeles på relevante sprog


Odense Kommune er i kontakt til dagligvarebutikker med henblik på at skærpe de hygiejniske forhold, afstandskrav m.m.


Odense Kommune er i kontakt med moskeer imamer m.m. i nærmiljøet vedr. information om risiko for smitte til fredagsbøn.


Fyns Politi øger opmærksomhed omkring Vollsmosecentret og klubber 

Ishøj og Kolding
Sundhedsministeriet kan derudover oplyse, at den skærpede indsats i Kolding og Ishøj fortsætter. Det sker på baggrund af en indstilling fra Indsatsgruppen herunder sundhedsmyndighederne.  Det vil sige, at 0. – 4. klasse i Ishøj fortsat er hjemsendt. Ligesom de skoler og institutioner, der er lukket i Kolding, fortsat holder lukket.
Alle borgere i Kolding og Ishøj opfordres fortsat til at blive testet."
"1642169184-109","https://sum.dk/nyheder?categorizations=9819&page=11","Fælles pressemeddelelse fra regeringen, Danske Regioner, Dansk Erhverv og Sundhed Danmark","https://sum.dk/nyheder/2020/december/faelles-pressemeddelelse-fra-regeringen-danske-regioner-dansk-erhverv-og-sundhed-danmark-","I dag har Danske Regioner og regeringen indgået en ny aftale, der udskyder planen for genindførelse af patientrettighederne til hurtig udredning og behandling fra 1 januar til 1. marts 2021. Allerede genindførte rettigheder på psykiatriområdet, der trådte i kraft igen den 1. september, fastholdes.

Det stigende antal COVID-19 patienter betyder, at flere regioner må udskyde mange planlagte ikke-akutte behandlinger i denne kommende tid.
Sundheds- og ældreminister Magnus Heunicke siger:

I disse dage sætter udbredelsen af epidemien desværre kedelige rekorder, og det betyder, at vi må udskyde genindførslen af rettighederne i et par måneder. Der skal være plads i sundhedsvæsenet til at tage sig af akut opstået sygdom, kræftbehandling og andre livstruende sygdomme foruden COVID-19 patienter. De høje smittetal betyder, at der både er flere syge patienter, men også mere sygdom blandt personalet, og derfor er dette skridt nødvendigt.

Regeringen og Danske Regioner indgik i maj 2020 en aftale om en national plan genindførelse af patientrettigheder til hurtig udredning og behandling. I den nationale plan var forudsat, at antallet af COVID 19-patienter i intensivbehandling ikke oversteg 50 på landsplan. Pr. den 18. december er der 79 COVID-19 patienter i intensivbehandling. Det betyder, at mere end hver fjerde intensive sengeplads planlagt til COVID-19 aktuelt er i brug.
Formand i Danske Regioner Stephanie Lose siger:
Vi står i en situation, hvor vi er nødt til at tage hensyn til personalet og sikkerheden for de patienter, som har størst behov her og nu. Derfor har vi aftalt med regeringen at udskyde genindførslen af patientrettigheder. Men det er vigtigt at sige til befolkningen, at selvom sundhedsvæsenet er presset af COVID-19, så er hospitalerne klar til at behandle alt, der kan være alvorligt. Vi må ikke sætte den tidlige opsporing og behandling af f.eks. kræft over styr, så man skal altid kontakte sundhedsvæsenet, hvis man har mistanke om sygdom.
Det er også aftalt, at regionerne inddrager privat kapacitet til udredning og behandling i størst mulig omfang, uden at der sker underminering af bemandingen på de offentlige sygehuse. Regionerne har indgået tillægsaftaler med private sygehuse og klinikker. Aftalerne kan bidrage til, at regionerne kan håndtere det ekstra pres på kapaciteten i sundhedsvæsenet som følge af COVID-19. Der er tilsvarende indgået en aftale med privatpraktiserende speciallæger med samme formål.
Nis Alstrup, bestyrelsesformand i Sundhed Danmark siger:

Vi har fuld forståelse for den pressede situation, regionerne står i grundet de høje smittetal, som vi desværre oplever i øjeblikket. De private hospitaler og klinikker stiller derfor fortsat deres kapacitet til rådighed til afvikling af ventelisterne, så flest muligt patienter fortsat kan behandles hurtigst muligt.

Regeringen har i forlængelses heraf aftalt et forståelsespapir med Sundhed Danmark og Dansk Erhverv, som repræsenterer den private sygehuskapacitet.
Brian Mikkelsen, adm. direktør i Dansk Erhverv siger:

Kampen mod corona er en fælles kamp, og vi har og tager alle et ansvar for at få Danmark bedst muligt ud af coronakrisen. Det er godt med en ny aftale, som betyder, at private aktører bidrager til at holde sundhedsvæsenet åbent, så borgere fortsat kan blive udredt og behandlet til gavn for borgere, virksomheder og samfundet som sådan.

I den seneste nationale risikovurdering fremgår, at der i forhold til sygehuskapacitet ses en stigende kapacitetsbelastning, og at der i den kommende tid forventes et stigende antal indlagte COVID-19-patienter.
Fakta:
Udredningsretten betyder, at patienter henvist til udredning på sygehus skal have et tilbud om at blive udredt inden for 30 dage, hvis det er fagligt muligt. Hvis regionen af kapacitetsmæssige årsager ikke kan tilbyde udredning indenfor 30 dage, får patienten ret til såkaldt udvidet frit sygehusvalg, dvs. patienten kan vælge hel eller delvis udredning på et af de private sygehuse, som Danske Regioner har indgået aftale med.

Behandlingsretten indebærer, at hvis en patient skal vente mere end 30 dage på sygehusbehandling, får patienten ret til udvidet frit sygehusvalg, dvs. patienten kan vælge at blive behandlet på et af de private sygehuse, som Danske Regioner har indgået aftale med.
Læs: Fælles forståelse mellem regeringen, Dansk Erhverv, Sundhed Danmark og Danske Regioner om brug af privat Sygehuskapacitet under COVID-19
Læs: Aftale om genindførelse af patientrettighederne til hurtig udredning og behandling"
"1642169032-51","https://sum.dk/nyheder?categorizations=9819&page=17","Alle borgere får mulighed for at blive testet for COVID-19","https://sum.dk/nyheder/2020/maj/alle-borgere-faar-mulighed-for-at-blive-testet-for-covid-19-","Alle voksne i Danmark får mulighed for selv at bestille tid til en test for COVID-19 via Nem-ID på hjemmesiden  www.coronaprover.dk. Testen foretages i de hvide telte, som Testcenter Danmark har sat op i 16 byer over hele landet. Indtil nu har det krævet en henvisning fra lægen eller arbejdsgiveren, før man kunne bestille tid til en COVID-19 test. Men over de næste dage er systemet klar til, at personer uden symptomer via hjemmesiden selv kan bestille tid i testteltene, hvis man ønsker en test. Borgere med symptomer på COVID-19, skal fortsat henvende sig egen til læge for at blive henvist til test på sygehusene.
Sundheds- og ældreminister Magnus Heunicke siger:

Vi har bragt smittetrykket ned på et meget lavt niveau. Det er afgørende, at der ikke er skjulte smittelommer, som kan få smitten til at stige igen. Hver eneste smittekæde er en for mange og kan potentielt blive til flere. Derfor handler den nationale teststrategi om markant øget testning bredt i befolkningen. Så har man blot den mindste mistanke om, at man har været udsat for smitte med COVID-19, så bør man lade sig teste.

Den danske testkapacitet er i løbet af den seneste måned blevet udbygget massivt med test på sygehusene, 16 hvide testtelte og nu også mobile testbiler, der f.eks. kan køre ud til plejehjem. 

I løbet af ugen vil der blive lukket op for cpr-numre for alle voksne danskere. De første 600.000 borgere kan pr. mandag morgen bestille tid til test. Konkret er det de 18-25 årige. I de kommende dage udbredes muligheden til de øvrige voksne årgange.
Sundheds- og ældreminister Magnus Heunicke siger:

Hidtil har vi styret adgangen til test ret stramt, men nu har vi kapacitet til at åbne for at lade den enkelte selv vurdere, om man vil testes. Det er dog vigtigt at huske, at selv om testen ikke viser virus, skal man stadig være opmærksom på hygiejnen og afstanden, for der kan i nogle tilfælde godt være virus, som testen endnu ikke kan finde.

Er man blevet kontaktet i forbindelse med smitteopsporing, fordi man har været tæt på en person, der har fået konstateret COVID-19, vil man via den nye smitteopsporings-hotline eller egen læge blive henvist til testteltene. 
Fakta:
Der er ca. 50.000 test om ugen, som nu åbnes op i det brede samfundsspor i de hvide telte, jf. den nationale teststrategi. Du kan booke tid og sted til test på www.coronaprover.dk.

Herudover er der i den nationale teststrategi reserveret særlig kapacitet til fortsat at teste følgende grupper: 

Alle borgere med symptomer
Indlagte og patienter i ambulant behandling i sundhedsvæsenet
Frontpersonale i sundheds- og plejesektoren
Smitteudbrud: Beboere og personale fx på plejehjem, bosteder m.v.
Opsporing: Borgere, der har været i nær kontakt med smittede
Et repræsentativt udsnit af befolkningen i stikprøver

Hent ""Information om test for ny coronavirus/COVID-19 – virustest ved halspodning"" (pdf)  
Hent ""Den nationale teststrategi"" (PDF)
Kontaktinfo:
Sundheds- og Ældreministeriets pressetelefon på 21 32 47 27"
"1642168975-29","https://sum.dk/nyheder?categorizations=9819&page=19","Regeringen vil yde hurtigt tilskud til coronarelateret forskning","https://sum.dk/nyheder/2020/marts/regeringen-vil-yde-hurtigt-tilskud-til-coronarelateret-forskning-","Regeringen vil nu yde direkte tilskud til COVID-19 relaterede forskningsprojekter ved universiteter eller andre offentlige eller private forskningsinstitutioner på op til 50,3 millioner kroner i 2020. Det sker for hurtigst muligt at frembringe forskningsresultater, der kan fremme patientbehandlingen eller udnyttelsen af kapaciteten i sundhedsvæsenet. 

Det bliver uddannelses- og forskningsministeren som i samråd med sundheds- og ældreministeren godkender finansieringen af forskningsprojekterne.
Uddannelses- og forskningsminister Ane Halsboe-Jørgensen siger:

Vores land – og resten af verden - står i en ekstraordinær situation. Og hvis nogle af vores dygtige forskere kan nå frem til resultater, der kan gavne behandlingen af patienter eller bidrage til, at vi udnytter kapaciteten i sundhedsvæsenet bedst muligt, så skal vi benytte os af det hurtigst muligt. Derfor åbner vi for den her særlige mulighed, så relevante forskningsprojekter kan få finansiering til deres forskningsprojekter uden om de normale ansøgningsprocesser, som kan tage op til ni måneder.

Sundheds- og ældreminister Magnus Heunicke siger:

Det er afgørende, at forskningsprojekter om COVID-19, kan iværksættes straks, så potentielt værdifulde forskningsresultater kan komme borgere, sundhedsvæsen og samfund til gavn hurtigst muligt. Det kræver, at forskningsprojekterne hurtigt kan få eventuelle lovpligtige godkendelser, for eksempel videnskabsetiske godkendelser. Derfor opfordrer vi alle relevante myndigheder – både statslige og regionale – om at hastebehandle COVID-19-relaterede forskningsprojekter og samarbejde tæt.

Uddannelses- og Forskningsministeriet er i dialog med universiteter og sundhedsmyndigheder for at få identificeret relevante forskningsprojekter.
Forskningsprojekterne, som vil få tilskud, skal naturligvis overholde gældende lovgivning. Det gælder for eksempel i forhold til at få lovpligtige godkendelser hos relevante myndigheder inden gennemførelse. 

Sundheds- og Ældreministeriet vil derfor tage initiativ til, at de dataansvarlige myndigheder og godkendelsesinstanser på ministerområdet vil være klar til at hastebehandle videregivelse af data til brug for forskning i COVID-19 og hastebehandle godkendelser af forskningsprojekter om COVID-19. Det gælder bl.a. sagsbehandling i Lægemiddelstyrelsen, Sundhedsdatastyrelsen og Styrelsen for Patientsikkerhed. 

Sundheds- og ældreministeren vil sammen med uddannelses- og forskningsministeren anmode regionsrådsformændene om, at de regionale godkendelsesinstanser vil hastebehandle godkendelser af forskningsprojekter og videregivelse af relevante sundhedsdata. 

Aktstykke 107 kan læses eller downloades på Folketinges hjemmeside
For yderligere oplysninger, kontakt:
Uddannelses- og Forskningsministeriets pressetelefon, 72 31 81 81
Sundheds- og ældreministeriets pressetelefon, 21 32 47 27"
"1642169125-86","https://sum.dk/nyheder?categorizations=9819&page=13","Ny version af smitte|stop-appen understøtter den europæiske smitteopsporing","https://sum.dk/nyheder/2020/november/ny-version-af-smittestop-appen-understoetter-den-europaeiske-smitteopsporing","Med en opdatering af den danske smitte|stop-app kan borgere i Danmark nu få besked, hvis de har været i nær kontakt med en coronasmittet bruger af et andet europæisk lands officielle smitteopsporingsapp. Samtidig kan brugere af andre europæiske landes apps få besked, hvis de har været i nær kontakt med en bruger af den danske smitte|stop-app.
Den internationale tilføjelse i smitteopsporingen skyldes den danske tilslutning til den europæiske gateway, som kan formidle smitte-beskeder mellem officielle smittesopsporings-apps fra de europæiske lande, der har tilsluttet sig gatewayen. Baggrunden for denne tilslutning er den politiske aftale om appen smitte|stop, som Regeringen, Venstre, Radikale Venstre, Socialistisk Folkeparti, Enhedslisten, Det Konservative Folkeparti, Liberal Alliance, Alternativet og Susanne Zimmer (UFG) indgik d. 15. maj 2020.
Sundheds- og Ældreminister Magnus Heunicke siger:

Danskerne har desværre ikke mulighed for at rejse lige nu, men vi skal gøre alt for at bremse enhver smittekæde i Danmark. I den forbindelse er den opdaterede app et godt værktøj, så borgere kan få besked hurtigt, hvis de har været i nærheden af for eksempel en tysk håndværker, der har været i Danmark og arbejde, og som bliver testet positiv hjemme i Tyskland. Derfor er det også vigtigt, at EU-kommissionen har taget initiativ til udvikling af gatewayen, som understøtter bekæmpelse af corona på tværs af grænser, og at aftalepartierne støtter op om smittestops-appens tilslutning hertil.

Danmark er blandt de første lande, der sammen med Tyskland, Irland, Italien, Spanien og Letland har tilsluttet sig gatewayen.
Opdater appen smitte|stop allerede i dag for nye funktioner
For at appen kan bruges på tværs af grænser, er det vigtigt, at nuværende brugere opdaterer appen til den nye version, som i dag er tilgængelig. I den forbindelse vil brugere af appen modtage en besked, hvor man bliver bedt om at forny sit samtykke i appen.
Med opdateringen af appen er der samtidig implementeret en ændring, så appen gentager udsendelse af beskeder om smitterisiko, indtil beskeden er åbnet.
Den forbedring er blandt andet medtaget på baggrund af henvendelser til sundhed.dk’s support, hvor flere borgere har meldt ind, at de har overset beskeder fra appen om, at de har været i nærheden af en person, der har meldt sig smittet.
Appen bruger en ny teknologi fra Google og Apple, og der arbejdes fortsat løbende på at forbedre appen.
Appen på engelsk og vejledninger på en række sprog
Med den nye version kan smitte|stop-appen og smittestop.dk nu bruges på både dansk og engelsk. Det gør det blandt andet lettere for tilrejsende til Danmark at tilgå appen. Der er derudover blevet udarbejdet korte vejledninger på en række andre sprog herunder polsk og arabisk til, hvordan man bruger appen.
Læs mere om appen på engelsk på www.smittestop.dk/en
Tilgå vejledninger om brug af appen på forskellige sprog her: www.smittestop.dk/vejledninger"
"1642169285-148","https://sum.dk/nyheder?categorizations=9819&page=7","Regeringen vil tiltrække vaccineproduktion til Danmark","https://sum.dk/nyheder/2021/april/regeringen-vil-tiltraekke-vaccineproduktion-til-danmark","Den globale COVID-19-pandemi har gjort det klart, at der er behov for at styrke vaccineberedskabet og forsyningssikkerheden i Danmark, i resten af Europa og globalt. En vaccineproduktion i Danmark kan give os en større forsyningssikkerhed og bidrage til, at vi kan undgå nye nedlukninger af samfundet.
Regeringen ønsker derfor at etablere et samarbejde med en kommerciel partner om vaccineproduktion i Danmark og har nu besluttet at tage det første skridt hen imod et udbud. I dag igangsætter regeringen derfor officielt en såkaldt markedsundersøgelse.
Markedsundersøgelsen skal give klarhed over hvilke virksomheder, der kunne være interesserede i at byde ind på opgaven, samt hvilke krav – både teknologiske og økonomiske - der vil kunne stilles til virksomhederne i udbuddet. Regeringens udgangspunkt er, at produktionen skal baseres på den bedste tilgængelige teknologi, hvilket aktuelt vurderes at være den såkaldte mRNA-teknologi.
Vaccineproduktion er kompleks og baseret på internationale værdikæder. I markedsundersøgelsen skal det derfor bl.a. afdækkes, hvor stor en del af produktionen, der kan placeres i Danmark.
Erhvervsminister Simon Kollerup:

”Regeringen har haft en god dialog med den stærke danske life science-branche, og det har givet anledning til at tro på, at der er interesse blandt vaccineproducenter for at etablere produktion i Danmark. Derfor ser jeg frem til den kommende markedsundersøgelse, hvor vi i dialog med interesserede vaccineproducenter vil vende mulighederne for vaccineproduktion i Danmark.”

 Sundhedsminister Magnus Heunicke:

 ”Vacciner er et helt afgørende våben til at kontrollere epidemier. COVID-19-epidemien har lært os, at vi er nødt til at stå stærkere på dette område, og derfor er det vigtigt, vi undersøger muligheden for en dansk vaccineproduktion. Vi skal være sikre på, at vi er rustet og klar til hurtigt at genvaccinere befolkningen, så vi kan forhindre smittespredning af COVID-19 i fremtiden.”
 

Regeringen vil, når markedsundersøgelsen er gennemført, og efter drøftelse med partierne bag genåbningsaftalen af 22. marts 2021, tage stilling til igangsættelse af et egentligt udbud.
Læs om markedsundersøgelsen her: Link
 
Kontakter:
Erhvervsministeriets pressetelefon: 91 33 70 07
Sundhedsministeriets pressetelefon: 21 32 47 27"
"1642169123-85","https://sum.dk/nyheder?categorizations=9819&page=13","Nye tiltag og restriktioner for at reducere smitteudviklingen i Nordjylland","https://sum.dk/nyheder/2020/november/nye-tiltag-og-restriktioner-for-at-reducere-smitteudviklingen-i-nordjylland","Regeringen har på baggrund af anbefaling fra sundhedsmyndighederne besluttet, at alle minkbesætninger i Danmark skal slås ned. Restriktionerne og tiltagene skal ses i denne sammenhæng, idet Statens Serum Institut har vurderet, at fortsat minkavl under en igangværende COVID-19-epidemi indebærer en betydelig risiko for folkesundheden, herunder for mulighederne for at forebygge COVID-19 med vacciner.
Indsatsgruppen for COVID-19-håndtering, herunder sundhedsmyndighederne, anbefaler i den forbindelse, at der iværksættes en række skærpede lokale restriktioner for at reducere smitteudviklingen. Regeringen har truffet beslutning om at gennemføre tiltagene.
Se faktaark med tiltag og restriktioner
De nødvendige regelændringer træder som udgangspunkt i kraft mandag den 9. november 2020, men alle opfordres øjeblikkeligt til at følge de nye retningslinjer. Restriktionerne er foreløbigt gældende til og med den 3. december 2020. Myndighederne følger udviklingen nøje.
På nationalt niveau iværksættes en omfattende sekventering af positive tests fra hele landet samt en målrettet smitteopsporing med henblik på at identificere og inddæmme smitte med muteret virus."
"1642169326-163","https://sum.dk/nyheder?categorizations=9819&page=5","Selvtest taget hjemme kan ikke bruges som coronapas","https://sum.dk/nyheder/2021/juli/selvtest-taget-hjemme-kan-ikke-bruges-som-coronapas","Sundhedsministeriet forventer, at der i løbet af sommeren vil blive markedsført op til flere antigen-test i Danmark, der er CE-mærket til selvtest (antigen-selvtest). Det bliver i den forbindelse muligt for private og offentlige virksomheder at indkøbe og tilbyde antigen-selvtest og få testresultatet vist i coronapasset.
Det kræver dog, at virksomheden sørger for, at der er tilknyttet en autoriseret sundhedsperson til testindsatsen, at virksomheden registrerer sig hos Styrelsen for Patientsikkerhed som et behandlingssted, og at virksomheden sørger for, at resultaterne indberettes til den nationale overvågningsdatabase, MIBA, hos Statens Serum Institut.
Læs mere om registrering hos Styrelsen for Patientsikkerhed her.  
Det forventes også, at antigen-selvtest i løbet af sommeren vil komme i dagligvarehandlen og blive solgt direkte til borgerne. Et negativt testresultat fra selvtest, som er taget og udført af borgeren selv i privat regi, er ikke gyldig som coronapas.
Hvis man får en positiv antigen-selvtest, bør man altid få foretaget en PCR test for at få testresultatet bekræftet og smitteopsporing påbegyndt. En PCR-test kan også fastlægge, hvilken virusvariant du er smittet med. Dermed får sundhedsmyndighederne større viden om, hvilke varianter, der spreder sig i Danmark.
EU’s coronapas kan ikke udstedes på baggrund af en antigen-selvtest. EU’s coronapas udstedes kun baggrund af test, som er udført af sundhedspersoner eller kvalificeret testpersonale. Hvis man har brug for et EU-coronapas kan man derfor henvende sig i et offentligt testcenter, hvor testen foretages af trænet personale. I øjeblikket anbefaler myndighederne, at man får taget en PCR-test, hvis man skal ud at rejse.
Pressemeddelelsens ordlyd er opdateret 5. juli 2021"
"1642169175-105","https://sum.dk/nyheder?categorizations=9819&page=11","Mulighed for tidligere godkendelse af COVID-19-vaccine","https://sum.dk/nyheder/2020/december/mulighed-for-tidligere-godkendelse-af-covid-19-vaccine","Det Europæiske Lægemiddelagentur arbejder i øjeblikket på højtryk for at gennemgå dokumentationen for de vacciner, der er sendt ind til EMA til vurdering med henblik på godkendelse.
Vaccinefirmaernes dokumentation for vaccinernes sikkerhed og effekt gennemgås i øjeblikket kritisk af den europæiske videnskabelige komite for lægemidler til mennesker Committee for Medicinal Products for Human Use (CHMP).
CHMP forventer, at hvis processen forløber uden problemer, vil de kunne give en indstilling om betinget markedsføringstilladelse for BioNTech/Pfizer-vaccinen til EU-kommissionen allerede mandag den 21. december. Det er tidligere end den først udmeldte dato den 29. december. Når CHMP har afgivet deres indstilling, er der mulighed for, at EU-kommissionen få dage efter kan udstede en betinget markedsføringstilladelse.
Når der er udstedt en betinget markedsføringstilladelse til en vaccine mod Covid-19, vil vaccinationsindsatsen i Danmark kunne begynde få dage efter. Det skal understreges, at en betinget markedsføringstilladelse kun vil blive udstedt, hvis CHMP vurderer, at vaccinernes effekt og sikkerhed er grundigt dokumenteret. Sundheds- og Ældreministeriet forventer, at Danmark vil modtage den allerførste leverance af de godkendte vacciner kort efter godkendelsen.

”Det vil kun være glædeligt, hvis det viser sig, at processerne i EMA kan gennemføres hurtigere end først forventet. Det betyder, at vi i bedste fald kan komme i gang med at vaccinere ældre og sårbare allerede få dage efter jul,” siger sundheds- og ældreminister Magnus Heunicke.
Lægemiddelstyrelsens direktør Thomas Senderovitz siger: ”Det er ingen hemmelighed, at EMA med deltagelse af vaccineeksperter fra Lægemiddelstyrelsen i ugevis har arbejdet særdeles målrettet med godkendelsesprocessen af vaccinen.  Vi kan ikke med sikkerhed sige, at processen bliver kortere end planlagt. Men det er dog sikkert, at hverken EMA eller Lægemiddelstyrelsen kommer til at gå på kompromis med de faglige krav til de nye vacciner.”

Læs pressemeddelelse fra EMA 
Find yderligere info om godkendelsesprocessen herunder betinget godkendelse på Lægemiddelstyrelsens hjemmeside"
"1642169324-162","https://sum.dk/nyheder?categorizations=9819&page=5","Manglende visning af visse lyntest i EU-coronapasset","https://sum.dk/nyheder/2021/juli/manglende-visning-af-visse-lyntest-i-eu-coronapasset","Testtypen fra Falck og Copenhagen Medical er ikke optaget på EU’s liste over test, der indgår i EU covid certifikatet, og det er derfor ikke muligt at få vist lyntest i EU-visningen i coronpas appen fra disse leverandører. Lyntest fra Carelink er dog optaget på listen og vises i appen. Der arbejdes på at få alle typer danske lyntest optaget på listen hurtigst muligt.
Rejsende opfordres derfor til at tage en PCR-test før afrejse, hvis man har brug for at kunne dokumentere en negativ test.
Bemærk, at der fra den 1. juli ikke længere er krav om tidsbestilling til PCR-test i Danmark. Men vær opmærksom på, at svartiden er op til 24 timer for PCR-test.
Du opfordres til at tjekke indrejsereglerne i det land, som du skal rejse til. F.eks. er der i flere lande ikke krav om at fremvise negative test, hvis du er færdigvaccineret eller tidligere har været smittet med COVID-19. Flere lande accepterer også test foretaget af Falck og Copenhagen Medical, og man vil i de tilfælde kunne vise testpasset fra fx MinSundhed. Det er derfor vigtigt, at du tjekker indrejsereglerne.
Du kan få et overblik over indrejsereglerne på Udenrigsministeriets europakort: Indrejserestriktioner i Europa for danske turister (um.dk)
Du kan stadig bruge din negative antigentest som gyldigt coronapas i Danmark."
"1642169100-76","https://sum.dk/nyheder?categorizations=9819&page=14","Endnu en aftale om forhåndsindkøb af potentiel vaccine mod COVID-19","https://sum.dk/nyheder/2020/september/endnu-en-aftale-om-forhaandsindkoeb-af-potentiel-vaccine-mod-covid-19","For en måned siden indgik EU-Kommissionen den første aftale om en vaccine med vaccineproducenten AstraZeneca, der sikrer EU-landene ret til at købe op mod 400 mio. doser COVID-19-vacciner – svarende til vaccination af ca. 2,4 mio. borgere i Danmark – hvis den viser sig at være sikker og effektiv.
Nu har EU-Kommissionen på vegne af alle EU-landene indgået yderligere en forhåndsindkøbsaftale med en vaccineproducent (Sanofi-GSK) om leverancer af 300 mio. vaccinedoser mod COVID-19, svarende til ca. 3,7 mio. doser til Danmark. Da en vaccination kræver to doser, svarer det til vaccination af ca. 2 mio. borgere eller ca. 30 pct. af befolkningen i Danmark.
Denne forhåndsindkøbsaftale vil kunne indløses, hvis Sanofi-GSK dokumenterer, at vaccinen er sikker og effektiv, og den godkendes af lægemiddelmyndighederne.
Forhandlinger i gang med flere yderligere producenter
For at sikre borgerne adgang til en sikker og effektiv vaccine mod COVID-19 er EU-landene gået sammen om at indkøbe potentielle vacciner mod COVID-19 med forskellige profiler, produceret af forskellige virksomheder.
Der er forhandlinger i gang med flere vaccineproducenter fra EU-Kommissionens side. Sundheds- og ældreminister Magnus Heunicke siger:

Regeringen samarbejder med de andre EU-lande om at sikre danske og europæiske borgere adgang til en vaccine mod coronavirus. De mulige vacciner skal udvikles og gennemtestes, så det grundigt dokumenteres, at vaccinen er effektiv og sikker at anvende. Det er regeringens strategi at være på forkant med udviklingen for en potentiel vaccine er et helt centralt redskab, der skal gøre det muligt at vende tilbage til et mere åbent samfund og en mere normal hverdag. Derfor er Danmark også med i de på nuværende tidspunkt to forhåndsindkøbsaftaler, som EU har indgået med lovende og potentielle vaccinekandidater.

Ligesom den potentielle COVID-19-vaccine fra AstraZeneca testes vaccinekandidaten fra Sanofi-GSK i øjeblikket i videnskabelige forsøg. Når data fra den tredje fase med tusinder af frivillige forsøgspersoner er klar, skal dokumentation for vaccinernes effekt og sikkerhed indsendes til lægemiddelmyndighederne, hvor den vil blive godkendt til brug, hvis den vurderes at være effektiv og sikker.
Læs EU-Kommissionens nyhed: Coronavirus: Kommissionen underskriver endnu en kontrakt for at sikre adgang til en potentiel vaccine
Læs mere på vores webtema her om godkendelser af covid19-vacciner"
"1642169205-117","https://sum.dk/nyheder?categorizations=9819&page=10","Forlængelse af skærpede tiltag samt rejserestriktioner","https://sum.dk/nyheder/2021/januar/1301-forlaengelse-af-skaerpede-tiltag-samt-rejserestriktioner","Smittetallene i Danmark har været faldende den seneste uge. Dette skal dog tages med det væsentlige forbehold, at der har været store udsving i testadfærden hen over jul/nytår og ind i det nye år, hvilket skaber stor usikkerhed i tallene. Dertil kommer, at positive prøver foretaget i private testcentre ikke er inkluderet i tallene. Det er derfor vanskeligt at konkludere håndfast på, hvordan smittespredningen i samfundet har udviklet sig siden slutningen af december 2020. 
Den fortsat tiltagende samfundsmitte med cluster B.1.1.7, som vurderes at være markant mere smitsom end tidligere kendte COVID-19-varianter i Danmark. Indsatsgruppen, herunder sundhedsmyndighederne, vurderer, at udbredelsen af denne virusvariant udgør en betydelig risiko for, at samfundsmitten i Danmark kan eskalere markant i de kommende uger og måneder, ligesom andre lignende mutationer potentielt kan sprede sig i Danmark. Risikoniveauet bibeholdes af disse årsager på niveau 5 - gældende for hele landet.  
På den baggrund anbefaler Indsatsgruppen, herunder sundhedsmyndighederne, at forlænge alle gældende skærpede nationale tiltag.  
Regeringen har valgt at følge Indsatsgruppens anbefalinger. 
Følgende tiltag forlænges – foreløbigt til og med 7. februar 2021: 

Alle skærpede nationale tiltag
Den fulde oversigt over tiltagene kan findes i pjecen ’Forlængelse af tiltag og fortsat COVID-19-nedlukning’ fra den 29. december 2020.


Alle tiltag for at imødegå cluster B.1.1.7. 
Den fulde oversigt over tiltagene kan findes i pjecen ’Skærpet forsamlingsforbud og nye tiltag til at imødegå cluster B.1.1.7’ fra den 5. januar 2021.
 

Samtidig forlænges alle de tidligere udmeldte tiltag og restriktioner for ind- og udrejse foreløbigt til og med 7. februar 2021. Den fulde oversigt over tiltagene i forhold til rejser kan findes på www.coronasmitte.dk 
Herudover gælder de øvrige nationale tiltag fortsat til og med 28. februar 2021. 
Parallelt med de skærpede tiltag søges hjælpepakkerne forlænget.
Læs pjecen: Forlængelse af skærpede tiltag
Læs: SSI's notat Status for udvikling af B.1.1.7 i Danmark 
 
Referencegruppens rapport om genåbningen
Den Faglige Referencegruppe har afleveret sin rapport med vurdering af genåbning af samfundet til regeringen. Rapporten er oversendt til den politiske følgegruppe og Folketinget, ligesom referencegruppen vil gennemgå den med partierne i den kommende uge. 
Referencegruppen har på baggrund af en række kvalitative vurderinger drøftet, i hvilken rækkefølge en genåbning er mest hensigtsmæssigt. Referencegruppen bemærker imidlertid, at smittetrykket for nuværende er for højt, og at det er afgørende at sikre et lavere smittetryk i Danmark. Fremkomsten af nye og mere smitsomme virusvarianter må forventes at øge smittespredningen i samfundet, hvor der aktuelt fortsat ses et højt smittetryk. 
 
Den Faglige Referencegruppes rapport med vurdering af genåbning af samfundet til regeringen.
Alle tiltag, der er gældende i Danmark, kan læses på www.coronasmitte.dk"
"1642169187-110","https://sum.dk/nyheder?categorizations=9819&page=11","Gå i selvisolation, hvis du har været i Storbritannien","https://sum.dk/nyheder/2020/december/gaa-i-selvisolation-hvis-du-har-vaeret-i-storbritannien","Den muterede COVID-19-virus, som hurtigt er blevet udbredt i London og andre dele af England, skal forhindres i at spredes sig yderligere i Danmark. Data fra Storbritannien tyder på, at den nye variant er 70 % mere smitsom end andre virusstammer.
Sundheds- og ældreminister Magnus Heunicke siger:

For at forhindre at den stærkt smitsomme muterede virus får fodfæste i Danmark er det helt afgørende, at dem, der er kommet hjem fra Storbritannien i den seneste tid følger retningslinjerne om at isolere sig i ti dage – eller til de har en negativ test efter fire dage. Og hvis de alligevel er kommet for tæt på andre, så få dem testet også. Fra regeringens side har vi valgt at lukke for flyvninger fra Storbritannien i 48 timer. Vi følger udviklingen og ser på eventuel forlængelse af forbud mod flyvningen fra UK.

Tiltag som skal forhindre mutationen
Myndighederne har iværksat en række tiltag, som skal forhindre, at den muterede virus breder sig i Danmark:

Styrelsen for Patientsikkerhed har oprettet en særlig indsatsgruppe, der følger op på de nære kontakter til dem, som er smittet med virusvarianten, så vi ved, om varianten også har ramt dem. 
Styrelsen for Patientsikkerhed sender via alle relevante flyselskaber et brev til alle passagerer, der siden den 30. november er fløjet fra England til Danmark. I brevet fremgår det, at sundhedsmyndighederne kraftigt opfordrer passagerer fra England til ved ankomst at gå direkte i selvisolation. Selvisolationen kan afbrydes efter ti dage, eller hvis man får et negativt testresultat på en test, der bliver taget fire dage efter ankomst 
Endelig undersøger Statens Serum Institut alle de personer, der har fået påvist COVID-19 fra 1. september og frem, og som har anført England som rejseland, for virusvarianten.

Har man brug for råd og vejledning om risiko for smittespredning, kan man kontakte coronaopsporingen i Styrelsen for Patientsikkerhed.
Virusvarianten er indtil videre fundet blandt ti danskere i Nordjylland og Storkøbenhavn i perioden fra den 14. november til den 3. december. Statens Serum Institut regner med at komme med opdaterede tal på forekomsten af den nye virusvariant i Danmark i løbet af den 23. december. 

Se: Risikovurdering relateret til en ny engelsk SARS-CoV-2 variant."
"1642169399-191","https://sum.dk/nyheder?categorizations=9819&page=3","Danmark indfører skærpede rejserestriktioner for yderligere tre lande i det sydlige Afrika","https://sum.dk/nyheder/2021/november/danmark-indfoerer-skaerpede-rejserestriktioner-for-yderligere-tre-sydafrikanske-lande","Efter indstilling fra Statens Serum Institut den 28. november aktiveres den røde sikkerhedsventil nu også for Angola, Malawi og Zambia. I de fleste afrikanske lande er der ingen eller meget få sekventerede prøver overført til den internationale sekvensdatabase GISAID. Det er derfor meget vanskeligt at foretage en databaseret risikovurdering for forekomsten af den nye bekymrende virusvariant Omikron. Tyskland har ud over de nuværende syv lande på den danske røde liste også medtaget Malawi, mens Storbritannien den 28. november har medtaget Malawi, Angola, Zambia og Mozambique på deres liste over lande med bekymrende virusvarianter.
Med henblik på at begrænse import af Omikron har den nationale taskforce for COVID-19-rejserestriktioner derfor besluttet at skærpe rejserestriktionerne for de tre lande. Aktiveringen af den røde sikkerhedsventil for de tre lande træder i kraft ved kl. 12.00 mandag den 29. november 2021.
Aktiveringen af den røde sikkerhedsventil for de pågældende tre lande betyder følgende skærpede rejserestriktioner:

Udenrigsministeriet fraråder alle rejser til de pågældende lande (røde)
Indrejsende til Danmark, som inden for de seneste 10 dage forud for indrejse i Danmark har haft ophold (dog ikke transit) i de nævnte lande, skal have foretaget en test senest indenfor 24 timer efter indrejse samt isolere sig i 10 dage efter indrejse
Forbud for flyselskaber mod at flyve til Danmark fra de tre lande med passagerer, som på direkte ruter til Danmark ikke kan fremvise en negativ COVID-19–test (PCR). Der er dog på nuværende tidspunktet ingen direkte flyvninger mellem Danmark og de tre lande.
Udlændinge med bopæl i lande med bekymrende virusvarianter kan kun indrejse i Danmark, hvis de har et særligt anerkendelsesværdigt formål, og hvis de kan fremvise en negativ test foretaget forud for indrejse.

Sundhedsmyndighederne anbefaler desuden, at alle indrejsende til Danmark, der har opholdt sig i røde områder siden 16. november, uanset vaccinationsstatus, lader sig isolere og tager en PCR-test på 4. og 6. dagen efter indrejse, og at isolationen først brydes efter negativt svar på testen fra 6. dagen.
En samlet oversigt over, hvilke lande der er kategoriseret som røde virusvariantområder, findes på coronasmitte.dk her."
"1642169093-73","https://sum.dk/nyheder?categorizations=9819&page=14","Nye tiltag mod COVID-19 på baggrund af øget smittespredning","https://sum.dk/nyheder/2020/september/nye-tiltag-mod-covid-19-paa-baggrund-af-oeget-smittespredning","I Københavnsområdet og Odense Kommune kan der konstateres en særlig bekymrende udvikling med en række forskellige smitteudbrud og et stigende antal smittede. Derfor indføres særlige tiltag målrettet disse kommuner. Tiltagene her vil gælde foreløbigt til 22. september 2020 for at sikre en effektiv smitteinddæmning.
Læs mere:
Øget opmærksomhed i samfundet på retningslinjer for COVID-19
Information om udbrudshåndtering i Københavnsområdet og Odense Kommune"
"1642169363-176","https://sum.dk/nyheder?categorizations=9819&page=4","Ordning om egenbetaling af Johnson & Johnson vacciner iværksættes fra den 14. september 2021","https://sum.dk/nyheder/2021/september/ordning-om-egenbetaling-af-johnson-and-johnson-vacciner-ivaerksaettes-fra-den-14-september-2021","Fra og med den 14. september 2021 kan private udbydere af vaccinationer tilbyde Johnson & Johnson vaccinen mod Covid-19. Det foregår via en ordning, som ligner den, der allerede eksisterer for rejsevacciner og andre vacciner uden for de offentlige vaccinationsprogrammer.
Konkret betyder det, at personer efter lægelig ordination nu kan købe en vaccination mod Covid-19. Det er kun Johnson & Johnson vaccinen, der indgår i ordningen. Ordningen er åben for alle, der befinder sig i Danmark, men Sundhedsministeriets vurdering er, at den primære målgruppe for ordningen er personer, der opholder sig i Danmark i kortere tid uden adgang til vaccination i det danske vaccinationsprogram f.eks. søfarende uanset nationalitet, udlandsdanskere og turister.
Selve vaccinationen skal ske under ansvar af en læge, men kan uddelegeres til en medhjælp i henhold til gældende regler for delegation i lov om autorisation af sundhedspersoner og om sundhedsfaglig virksomhed. F.eks. vil der for de søfarende kunne etableres private vaccinationssteder i fx relevante danske havne og hvor praktisk muligt i lufthavne, hvis der kan indgås aftaler mellem private udbydere af vaccination og de pågældende havne og lufthavne herom.
Personer, som ønsker vaccination, vil skulle give informeret samtykke. Det er den behandlingsansvarlige læge, der er ansvarlig for, at borgeren informeres om vaccinen herunder om mulige komplikationer og risici, men informationen kan gives af en medhjælp.
Ordningens varighed vil bl.a. afhænge af efterspørgslen på vaccinerne. Det vil f.eks. sige, til der ikke er flere vacciner på lager eller til vaccinerne udløber i 2023.
Pris og praktik
Statens Serum Institut sælger vaccinerne til de private udbydere til en pris, der svarer til indkøbsprisen plus instituttets omkostninger. Den samlede pris for vaccinationen, inkl. konsultation og rådgivning m.v., sættes af de private udbydere. Der er fri prisdannelse, og prissætningen vil således afhænge af udbud og efterspørgsel.
Yderligere information til virksomheder
Virksomheder, der er interesserede i at købe vacciner og etablere en egenbetalingsordning kan allerede nu sende deres ordrer til Statens Serum institut på følgende mailadresse: ordre@ssi.dk .
Ordrerne vil blive ekspederet fra den 14. september 2021.
Virksomheder, der har spørgsmål til ordningen, kan kontakte Statens Serum Institut på mail: pstr@ssi.dk.

OBS: Kun virksomheder med en ansvarlig læge med dansk autorisationsnummer tilknyttet kan købe vacciner i regi af denne ordning.
Faktaark med info om bl.a. opbevaring og håndtering af vaccinerne findes på instituttets hjemmeside.
Privatpersoner, der ønsker en vaccination i regi af ordningen, skal kontakte udbyderne. For søfolk vil Danske Rederier kunne henvise til relevante udbydere."
"1642169226-125","https://sum.dk/nyheder?categorizations=9819&page=9","Krav om test og 10 dages isolation ved indrejse i Danmark","https://sum.dk/nyheder/2021/februar/krav-om-test-og-10-dages-isolation-ved-indrejse-i-danmark","På trods af et faldende smittetryk i Danmark er der fortsat væsentlige usikkerheder forbundet med nye, evt. mere smitsomme virusvarianter, som fx B.1.1.7, der forventes at udgøre cirka 80 procent af smittetilfældene i Danmark ved starten af marts 2021.
For at begrænse introduktionen og spredningen af nye, mere smitsomme virusvarianter fra udlandet har regeringen besluttet at indføre krav om test og isolation ved indrejse i Danmark. Indsatsgruppen, herunder sundhedsmyndighederne, har anbefalet en model, hvorefter de nye krav gælder for både danske statsborgere og udlændinge, der indrejser i Danmark. Reglerne gælder ved alle grænser, det vil sige både i lufthavne samt ved sø- og landegrænser.
Manglende overholdelse af de nye regler om test og isolation vil kunne blive straffet med bøde på 3.500 kroner i førstegangstilfælde.
Sundhedsminister Magnus Heunicke siger:

Den mere smitsomme virusvariant B.1.1.7 spreder sig fortsat i vores samfund, og det er forventningen, at den vil være dominerende inden for de kommende uger. Samtidig har vi fundet fem tilfælde af virusvarianten B.1.351, der først blev fundet i Sydafrika, og som der er mistanke om, også er mere smitsom. Smitsomme udenlandske varianter stiller nye krav til den danske epidemikontrol. Det er derfor afgørende, at vi gør, hvad vi kan, for at holde smitte - og særligt nye mutationer - ude af Danmark. Med krav om test og isolation ved indrejse, og med bedre mulighed for at tilbyde isolationsfaciliteter ude i kommunerne, styrker vi indsatsen mod coronavirus.

Justitsminister Nick Hækkerup siger:

Det er afgørende, at vi begrænser introduktionen og spredningen af nye, mere smitsomme virusvarianter fra udlandet. Vi har i den seneste tid set eksempler på, at sundhedsmyndighedernes anbefalinger ikke er blevet overholdt. Derfor er det positivt, at et bredt flertal nu bakker op om, at det skal have mærkbare konsekvenser, hvis man bryder de nye isolationsregler. Mange borgere og virksomheder i landet har måttet indrette deres liv anderledes på grund af COVID-19, og derfor håber jeg inderligt, at personer, der rejser ind i landet, vil tænke på dem og gøre det eneste rigtige ved at gå i isolation i 10 dage, eller indtil de får taget en negativ test på fjerdedagen efter indrejse. Og hvis de ikke gør det, så har vi nu mulighed for at komme efter dem.

Transportminister Benny Engelbrecht siger:

Der har været flere henvendelser om sjusk eller direkte forfalskninger af de test, man skal have for at flyve til Danmark. Derfor er det godt, at der nu kræves test ved ankomst i en dansk lufthavn, så vi får et ekstra værn mod, at personer, der kan være smittet med COVID-19, kan vandre utestet ud i det danske samfund og starte nye smittekæder. Det er godt med denne ekstra sikkerhed, for vi må også konstatere, at der desværre har været eksempler på personer, der har valgt at rejse ud på ferierejser uden tanke for, at resten af samfundet kæmper for at holde smitten nede, så vi kan komme tilbage til en mere normal hverdag.

Personer, der rejser til Danmark efter at have opholdt sig i udlandet, omfattes således i perioden fra 7. februar og foreløbigt til og med 28. februar 2021 af krav om at lade sig teste efter indrejse i Danmark. Herudover skal den indrejsende gå i isolation i 10 dage med mulighed for at afkorte isolationen ved en negativ PCR-test taget tidligst på fjerdedagen efter tidspunktet for indrejse i Danmark.
De nye krav om test og isolation ved indrejse i Danmark gælder ved alle grænser, det vil sige både i lufthavne samt ved sø- og landegrænser.
Der vil gælde en række undtagelser fra kravene om test og isolation, bl.a. for personer med fast bopæl i grænselandet og visse personer, der hyppigt krydser grænsen som led i varetagelsen af deres arbejde. Udlændinge, der indrejser med henblik på at udføre arbejde, levere varer eller tjenesteydelser i eller ud af Danmark eller har et andet anerkendelsesværdigt formål, vil bl.a. heller ikke være omfattet af isolationskravet i de perioder, hvor de varetager det anerkendelsesværdige formål.
Du kan læse meget mere om de nye krav samt undtagelser herfor på coronasmitte.dk
Læs mere i pjecen: Krav om test og isolation ved indrejse i Danmark
Læs mere i bekendtgørelsen"
"1642169157-98","https://sum.dk/nyheder?categorizations=9819&page=12","Nye COVID-19-tiltag i Helsingør","https://sum.dk/nyheder/2020/december/nye-covid-19-tiltag-i-helsingoer","Regeringen indfører en række nye lokale tiltag for at reducere spredning af coronavirus i Helsingør Kommune. Tiltagene er anbefalet af Indsatsgruppen for COVID-19 epidemihåndtering, herunder sundhedsmyndighederne. Tiltagene, der vil gælde i Helsingør, er i vidt omfang de samme, som blev udmeldt for 17 hovedstadskommuner den 1. december 2020, og de vil gælde frem til den 2. januar 2021.
Niveauet af coronasmitte i Helsingør Kommune er højt og stigende. I Helsingør Kommune er incidensen steget markant fra 97 pr. 100.000 indbyggere den 13. november 2020 til 359 nye bekræftede tilfælde pr. 100.000 indbyggere den seneste uge – svarende til 225 tilfælde smittet med COVID-19. Derfor har Indsatsgruppen vurderet, at indsatsen i Helsingør Kommune skal intensiveres med en række af de samme tiltag, som indføres i 17 andre kommuner i hovedstadsområdet.
De nye tiltag dækker over seks områder:

Oprustning af test i kommunen
Styrket smitteopsporing og bedre vilkår for kommunens frivillige selvisolation
Skærpede kvadratmeterkrav i detailhandel og krav om ’ensretning’
Tiltag for at begrænse kontakten mellem elever i skoler og på uddannelser
Skærpet opfordring til hjemmearbejde på både private og offentlige arbejdspladser
Skærpet forsamlingsloft ved fritidsaktiviteter for børn og unge 

Derudover opfordres borgere i Helsingør Kommune til at omgås færrest mulige personer. Og politiet intensiverer indsatsen med at håndhæve regler i forhold til forsamlingsforbuddet, åbningstider på restauranter, barer, caféer og andre serveringssteder, forbuddet mod salg af alkohol efter klokken 22 og krav til detailhandel.
Læs mere om de nye tiltag for Helsingør Kommune"
"1642169070-65","https://sum.dk/nyheder?categorizations=9819&page=15","Appen smitte|stop er et effektivt redskab i smitteopsporing","https://sum.dk/nyheder/2020/juli/appen-smittestop-er-et-effektivt-redskab-i-smitteopsporing","Kontaktopsporing af nære kontakter til COVID-19-positive er et centralt element for at kunne bryde smittekæderne tidligt og fortsat bevare kontrollen med epidemien i Danmark. Har man været i nær kontakt med en smittet person, skal man selv testes – og derfor er det afgørende, at man får besked herom enten fra den smittede selv, via Coronaopsporing i Styrelsen for Patientsikkerhed eller som en notifikation fra appen smitte|stop.
Statens Serum Institut har siden den 7. juli 2020 indsamlet spørgeskemasvar fra danskere i forbindelse med, at de har bestilt tid til en test på coronaprover.dk. for bl.a. at få viden om, hvor mange der testes, fordi de er nære kontakter og adviseret via appen smitte|stop.
Sundheds- og Ældreministeriet har fået analyseresultaterne fra de første spørgeskemasvar, som er indsamlet i perioden 7.-28. juli og som har en svarprocent på 56 procent. De første resultater viser, at der bliver opsporet kontakter gennem appen. Sundheds- og ældreminister Magnus Heunicke siger:

Det har været målet, at appen skal fungere som et digitalt supplement i vores indsats for smittesporing – og det er en god nyhed, at vi nu også har tal for, at appen virker og hjælper til at finde ukendte kontakter. Appen vil selvfølgelig få større effekt, jo flere der vælger at downloade og bruge den aktivt, og derfor opfordrer jeg til, at alle, som kan, downloader appen.

Effektivt supplement til manuel smitteopsporing
Spørgeskemaets resultater viser, at der blandt respondenterne er 48 personer, som har booket test for COVID-19, fordi de via appen smitte|stop har fået besked om, at de har været i tæt kontakt med en smittet person. Heraf har 46 af de 48 i følge deres svar ikke været i kontakt med Styrelsen for Patientsikkerheds kontaktopsporingsenhed.
På baggrund af de første besvarelser af spørgeskemaet tyder det altså på, at appen, som forventet, er et brugbart redskab til at advisere borgere, der kan have været udsat for smitte fra en person, de ikke umiddelbart kender. Det kan fx være en person, man har siddet ved siden af i bus eller tog. Dermed er appen et effektivt supplement til den manuelle kontaktopsporing.
Siden lanceringen af appen den 18. juni 2020 har 209 brugere meldt sig smittet i appen, og de har dermed udsendt notifikationer til andre brugere af appen, så de personer, der har været i nær kontakt med vedkommende, kan få besked om, at de bør lade sig teste.
Hver enkelt smittekæde, der bremses ved hjælp af appen, er med til at bremse udbredelsen af COVID-19 i Danmark. Og derfor gør det også en forskel, hver gang en notifikation om potentiel smitterisiko bliver sendt til en bruger af appen. Der arbejdes løbende på at forbedre appens brugervenlighed og effektivitet."
"1642169260-139","https://sum.dk/nyheder?categorizations=9819&page=8","Skolerne i Ishøj kan genåbne 15. marts","https://sum.dk/nyheder/2021/marts/skolerne-i-ishoej-kan-genaabne-15-marts","Sundhedsministeriet har på baggrund af nyeste data om smittesituationen i Ishøj, bedt Epidemikommissionen vurdere, om der er grundlag for at åbne skolerne i Ishøj.
Epidemikommissionens vurdering er, at der nu er grundlag for at ophæve restriktionerne, da det er vurderingen, at skolebørnene ikke i betydeligt omfang er årsag til smittespredningen i Ishøj Kommune.
Det betyder, at bekendtgørelsen om nedlukningen af skolerne i Ishøj ophæves fra mandag den 15. marts 2021.
Konkret vil ophævelsen af restriktionerne sige, at fra på mandag kan 0. – 4. klasse i Ishøj igen møde i skole. 5.– 8. klasse, afgangselever i grundskolen og ungdomsuddannelser og ikke-afgangselever på ungdomsuddannelser kan fra på mandag ligesom i resten af hovedstaden møde til udendørs undervisning en gang om ugen."
"1642169137-91","https://sum.dk/nyheder?categorizations=9819&page=13","Smittestop-appen og COVIDmeter sendes i udbud","https://sum.dk/nyheder/2020/november/smittestop-appen-og-covidmeter-sendes-i-udbud","Over 21.000 har booket test, fordi de har fået besked om smitterisiko fra appen, og ud af dem er 143 testet positiv. De faktiske tal for udsendte beskeder fra appen forventes at være højere, idet svarprocenten på spørgeskemaundersøgelsen på coronaprover.dk er ca. 50 pct., og borgere der testes ved mobile testenheder ikke svarer på spørgeskemaet. Derudover er de ca. 50.000 personer, der hver uge svarer på spørgsmål om bl.a. symptomer i den digitale spørgeskemaløsning COVIDmeter, med til at give Statens Serum Institut vigtig viden om udbredelsen af COVID-19 i samfundet og viden om sygdommen.
Digitaliseringsstyrelsen indgik i foråret 2020 en kontrakt med Netcompany om udvikling og drift af COVIDmeter og smittestop-appen. Kontrakten udløber den 31. december 2020, men kan forlænges i tre måneder. Idet der i 2021 forventes at være smitte med COVID-19 i samfundet, vil det fortsat være relevant at have smittestop-appen og COVIDmeter som en del af myndighedernes COVID-indsats, og derfor er der brug for at sikre kontraktlig understøttelse af løsningerne i 2021.
Den nuværende kontrakt med Netcompany forlænges frem til den 31. marts 2021, mens der gennemføres et udbud af løsningerne. I den forbindelse overgår kontrakt- og systemansvar fra Digitaliseringsstyrelsen til Sundhedsdatastyrelsen.
Sundhedsdatastyrelsen udsender snarest forhåndsmeddelelse til leverandører på markedet om, at videreudvikling, vedligehold og drift af smittestop-appen sendes i et EU-udbud med forventet offentliggørelse af udbudsbekendtgørelsen den 22. december 2020 med frist for afgivelse af tilbud ultimo januar 2021. I forhåndsmeddelelsen inviteres interesserede leverandører til et informationsmøde forud for udsendelse af udbudsbekendtgørelsen.
Som en del af udbuddet bliver der stillet krav om, at kildekoden til appen skal gøres offentligt tilgængelig. Det skal bemærkes, at Norge i samarbejde med Netcompany og Danmark netop har offentliggjort den kommende norske smitteopsporings-app, som er baseret på den danske app, som opensource.
Afløftning af udbudspligten for COVIDmeter vil ske ved brug af SKI-aftaler."
"1642169390-187","https://sum.dk/nyheder?categorizations=9819&page=3","Screeningstest tilbydes nu til elever fra og med 1. klasse","https://sum.dk/nyheder/2021/november/screeningstest-tilbydes-nu-til-elever-fra-og-med-1-klasse","Sundhedsmyndighederne anbefaler nu at nedsætte grænsen for screeningstest på skoler til børn fra og med 1. klasse.
På baggrund af anbefalingen fra sundhedsmyndighederne og den nuværende smittesituation har regeringen og KL indgået en aftale om at videreføre og udvide test-setuppet på skoler mv. frem til d. 31. marts 2022.
Sundhedsminister Magnus Heunicke siger:

Smitten er desværre markant til stede ude på skolerne og spreder sig blandt børnene. Heldigvis bliver børn sjældent ramt hårdt af corona, men de kan stadig sætte gang i smittekæder, der i sidste ende rammer de ældre og sårbare borgere i samfundet. Her vil screeningstest ned til 1. klasse være et værdifuldt værktøj, som fanger smitten og kan være med til at sætte en stopper for den.

Børne- og undervisningsminister Pernille Rosenkrantz-Theil siger:

Selvom alle ville ønske, at vi ikke igen stod i en situation med stigende smitte, så må vi desværre konstatere, at det er sådan, det er. Vi skal gøre alt, hvad vi kan for at undgå hjemsendelser. Derfor er det afgørende at flere testes, og selvfølgelig at så mange som overhovedet muligt lader sig vaccinere.

Medarbejdere og børn fra og med 1. klasse i grundskolen, som ikke er vaccinerede eller har været smittede med covid-19 inden for de seneste 6 måneder, opfordres til at lade sig screeningstest én gang om ugen.
Ved høj lokal Covid-19-smitte i enten et sogn eller en kommune opfordres til to ugentlige test for medarbejdere og elever fra og med 1. klasse i grundskolen, der ikke er vaccinerede eller tidligere smittede.
Børn, der ikke er tidligere smittede eller vaccinerede og bliver identificeret som nære kontakter i skoler og dagtilbud mv. (fra 3 år) samt til fritidsaktiviteter mv., anbefales fortsat test på 0., 4. og 6. dagen, hvis de ikke har symptomer.
Regeringen og KL vil se nærmere på, hvordan selvtest eventuelt kan implementeres på skoleområdet."
"1642168990-34","https://sum.dk/nyheder?categorizations=9819&page=18","Klare krav skal sikre, at campingpladser kan holde åbent","https://sum.dk/nyheder/2020/april/klare-krav-skal-sikre-at-campingpladser-kan-holde-aabent","Hvis campingpladserne overholder kravene - som også gælder andre erhvervsdrivendes lokaler - vil det stadig være muligt at campere i påsken. Der en klar forventning til, at også ejere og brugere af campingpladserne har forstået alvoren og sikrer, at smitten ikke spreder sig. Politiet er klar til at håndhæve reglerne, hvis det bliver nødvendigt.
 

Det vigtigste er, at vi fortsat holder fast og forebygger smittespredningen – det er hele forudsætningen for, at der kan ske en kontrolleret åbning efter påske. Derfor vil en række af de fælles faciliteter på campingpladsen ikke kunne bruges.

Såfremt det sikres, at de borgere, der kommer på campingpladsen, holder afstand til hinanden og til personalet, så det undgås, at der opstår situationer, hvor borgerne kommer i tæt kontakt, vil det være sundhedsmæssigt forsvarligt at holde campingpladser åbne.
Sundhedsmyndighederne anbefaler, at der er nem adgang til håndhygiejne, hyppig rengøring mindst tre gange dagligt og eventuel desinfektion af fælles kontaktpunkter, i bade- og toiletfaciliteter. Det samme gælder håndtag, gelændere o. lign, således, at man minimerer risikoen for indirekte smitte.
Erhvervsminister Simon Kollerup siger:

Mange danskere vil gerne ud og opleve foråret i naturen og have mere plads og luft omkring sig. Jeg ved også, at mange campister og campingpladsejere har glædet sig til at starte sæsonen her i påsken, hvor det tilmed ser ud til, at solen vil skinne på os. Derfor er jeg også glad for, at campingpladserne gerne må holde pladser og hytter åbne for gæster i påsken, så længe man træffer de rigtige forholdsregler, som f.eks. at holde afstand til hinanden.

Afstanden kan blandt andet sikres ved at begrænse antallet af campister på samme tid på campingpladsen i forhold til pladsens areal og indretning. Det anbefales også at opsætte informationsmateriale på campingpladserne om den forventede adfærd af brugerne, herunder at personer med selv milde symptomer ikke skal opholde sig på campingpladsen.
Yderligere henvises til opsætning af Sundhedsstyrelsens plakater for råd til alle om, hvordan man beskytter sig mod coronavirus/COVID-19.
Kontaktinfo:
Sundheds- og Ældreministeriet: Pressetelefon: 21 32 47 27 eller mail:   pressevagt@sum.dk 
Erhvervsministeriet:  Pressetelefon: 91 33 70 07"
"1642169189-111","https://sum.dk/nyheder?categorizations=9819&page=11","Særlige forhold vedrørende afholdelse af nytår 2020/2021","https://sum.dk/nyheder/2020/december/saerlige-forhold-vedroerende-afholdelse-af-nytaar-20202021","Smitten med COVID-19 har været stigende i alle landets regioner. Det gælder også dele af landet, som hidtil og i en periode har haft et lavere smitteniveau. Med de tiltag og restriktioner der på nuværende tidspunkt er meldt ud, er der tale om en samlet COVID-19-nedlukning af samfundet hen over jul og nytår.

For jul og nytår gælder der desuden en række særlige forhold.

Myndighederne henstiller generelt til, at alle i Danmark holder en mere rolig og afdæmpet nytårsaften end normalt.

Samtidig gælder forsamlingsforbuddet på 10 personer og anbefalingerne om maksimalt 10 personer i private hjem og 10 sociale kontakter også nytårsaften.

Nytårsaften er der forbud mod salg af alkohol fra kl. 22.00 til kl. 09.00 nytårsdag (1. januar 2021) fra serveringssteder, butikker og andre lokaler og lokaliteter.

Politiet vil være synligt til stede i det offentlige rum nytårsaften og påse overholdelsen af COVID-19-restriktionerne, herunder særligt forsamlingsforbuddet. Politiet er i dialog med relevante kommuner om hensigtsmæssig indretning af byrum mv. med en klar strategisk hensigt om at undgå sammenstimling i det offentlige rum
Særlige sundhedsanbefalinger ift. nytår
Sundhedsmyndighederne anbefaler, at man begrænser fejringen af årets afslutning til sin husstand og eventuelt sin allernærmeste omgangskreds.

Sundhedsstyrelsen har i forbindelse med nytårsaften udarbejdet en række god råd:


Vær så få som muligt og aldrig mere end 10 personer til nytår, inkl. dig og dinhusstand, uanset hvor stor din bolig er.
Invitér kun personer fra din omgangskreds af 10 personer, du plejer at se ofte.
Bliv hjemme hvis du har symptomer, er testet positiv eller er nær kontakt.


Sundhedsmyndighederne anbefaler samtidig, at man holder sig til de samme personer hele aftenen – også når man er udendørs:


Hold dig til dit eget nytårsselskab hele aftenen, også hvis I går udendørs.
Undgå steder, hvor mange mennesker typisk går hen nytårsaften.
Find alternative måder at ønske godt nytår til dine naboer, hils f.eks. hen over hækken, på hver sin altan eller over telefonen.
Aflys fælles fyrværkeriarrangementer eller –opvisninger, hvor flere mennesker fra nabolaget samles samme sted.
Lav aftaler for virtuelle nytårshilsner med venner og familie som du gerne ville have fejret nytåret med.
Uden for private boliger og haver i tilknytning hertil gælder forsamlingsfor-buddet på 10 personer.


Læs mere om særlige forhold til nytår
Læs mere Hvordan kan vi være sammen i julen? – Sundhedsstyrelsen
Læs mere Jul og nytår – Coronasmitte.dk

Kontakt for pressen:
Rigspolitiet, pressetelefon: 41740440, mail: presse@rigspoliti.dk
Sundhedsstyrelsen, pressetelefon: 72228510 (modtager ikke SMS), mail: presse@sst.dk"
"1642169152-96","https://sum.dk/nyheder?categorizations=9819&page=12","Smitten i Nordjylland er bremset: Alle særlige tiltag ophæves","https://sum.dk/nyheder/2020/december/smitten-i-nordjylland-er-bremset-alle-saerlige-tiltag-ophaeves-","Thisted, Brønderslev, Hjørring og Læsø kommuner. Det betyder, at der fra dags dato ikke længere er behov for særlige tiltag i Nordjylland.
Borgerne i Nordjylland skal dog fortsat følge de landsdækkende restriktioner og anbefalinger fra sundhedsmyndighederne om afstand, test, isolation, opsporing osv.
Sundheds- og ældreminister Magnus Heunicke siger:

Jeg vil gerne sige en stor tak til borgerne i de syv kommuner for deres vilje til at få standset smittekæderne. Tallene taler deres eget tydelige sprog. Indsatsen har virket, og det skyldes ene og alene borgernes indsats for at holde afstand og lade sig teste og deres villighed til at hjælpe myndighederne med at opspore og inddæmme smitten.

Konkret er 176.337 borgere ud af de i alt 280.701 borgere i de syv kommuner blevet testet i testperioden fra den 7. nov. til 30. nov. De lokale myndigheder har gennemført en stor og systematisk testindsats, hvor alle kommuner på skift har fået tilført ekstra testkapacitet, så alle borgere har kunne lade sig teste.
Der har været et fald i det samlede antal af nysmittede (7-dages incidens) pr. 100.000 indbygger på 115 fra den 5. november til 28 i dag. Der er dermed tale om et markant fald i antallet af nysmittede i de syv nordjyske kommuner.
De særlige tiltag i Holstebro og Ringkøbing-Skjern Kommuner er fortsat gældende til foreløbigt den 3. december og ophæves ikke ved denne meddelelse. Myndighederne følger udviklingen i Midt- og Vestjylland tæt og vurderer løbende behovet for de lokale tiltag."
"1642169308-157","https://sum.dk/nyheder?categorizations=9819&page=6","Fagligt grundlag for udfasning af coronapas","https://sum.dk/nyheder/2021/juni/fagligt-grundlag-for-udfasning-af-coronapas","Aftalepartierne blev i forbindelse med ”Aftale om genåbning af Danmark pr. 21. maj 2021” enige om, at der skal udarbejdes en plan for udfasning af coronapasset begyndende primo juni. Der er i denne sammenhæng gennemført en gennemgang af de områder, hvor der i dag er krav om coronapas med udgangspunkt i tre bærende hensyn:

hensynet til smitterisici
de givne aktiviteters medvirken til at understøtte hyppig testning samt
praktiske og logistiske hensyn.

Statens Serum Institut har udarbejdet faglige vurderinger af smitterisici ved ikke at anvende coronapas og de givne aktiviteters medvirken til at understøtte hyppig testning. En ekspertgruppe inden for erhvervs- og kulturlivet bestående af Lucia Reisch, Mille Marcussen og Michael Bang Petersen har foretaget en faglig kvalificering og vurdering af de praktiske og logistiske hensyn, med afsæt i deres respektive ekspertiseområder og på baggrund af et oplæg fra Erhvervsministeriet og Kulturministeriet. De faglige vurderinger er baseret på foreliggende data samt undersøgelser og input fra sektorpartnerskaber.
Sundhedsministeriet, Erhvervsministeriet og Kulturministeriet har i en sammenfatning opsummeret vurderingerne og på den baggrund udarbejdet et oplæg til en mulig faseinddeling, som har ligget til grund for drøftelserne med de politiske partier. Tilgangen til faseinddeling har desuden været drøftet i den faglige referencegruppe, som bl.a. er kommet med input til mulig timing af faserne.
Fagligt grundlag for udfasning af coronapas
Teknisk baggrundsbilag"
"1642169381-183","https://sum.dk/nyheder?categorizations=9819&page=3","Covid-19 er igen en samfundskritisk sygdom","https://sum.dk/nyheder/2021/november/covid-19-er-igen-en-samfundskritisk-sygdom","På baggrund af en indstilling fra Epidemikommissionen har Epidemiudvalget i dag vedtaget, at Covid-19 fra torsdag igen kategoriseres som en samfundskritisk sygdom i en periode på én måned.
Sundhedsminister Magnus Heunicke siger:

Vi ved, at stigninger i smitten kommer med en hale af stigninger i indlæggelser. Så selvom vi har godt styr på epidemien og en høj vaccinationstilslutning, er vi nødt til at handle nu. Det er rettidig omhu. Jeg er derfor også meget glad for, at et bredt flertal i Epidemiudvalget netop har bakket op om indstillingen fra vores epidemikommission og de uafhængige eksperter om at kategorisere Covid-19 som samfundskritisk og at tage coronapasset i brug igen.

Epidemikommissionen har lagt til grund for indstillingen, at Covid-19 har et stort pandemisk potentiale, og at der ses en hurtig vækst i indlæggelser og smitte. Der er en forventning om en fortsat stigning i indlæggelser med Covid-19 frem mod jul. Derudover har kommissionen lagt vægt på, at der er en mindre robusthed og et stigende pres på sygehusene grundet øget forekomst af sygdom i vinterhalvåret i et åbent samfund.
Coronapas på sygehusene
 
Epidemiudvalget har endvidere besluttet at genindføre coronapasset på en række områder – også på baggrund af en indstilling fra epidemikommissionen. På sundhedsministeriets område betyder det, at coronapas indføres for besøgende på sygehuse – dog ikke for nære pårørende, værger, personlige repræsentanter, advokater mv.
På indstilling fra epidemikommissionen har Epidemiudvalget derudover besluttet at forkorte varigheden af gyldigt coronapas for immunitet efter tidligere smitte fra 12 måneder til 6 måneder. Det sker bl.a. på grund af nyere viden om vigende immunitet sammenlignet med vaccination.
Samtidig sænkes aldersgrænsen fra 16 år til 15 år for krav om coronapas.
Epidemikommissionen har indstillet, at der genindføres coronapas på en række områder i samfundet. En samlet oversigt over steder, der fra fredag kl. 6 kræver coronapas vil kunne ses på coronasmitte.dk. (opdateres, når alle ressortministre har forelagt indstillinger fra d. 8. november for Epidemiudvalget)
Epidemikommissionens indstillinger vil fremgå her, når alle ministerier har forelagt indstillingerne for Epidemiudvalget."
"1642169301-154","https://sum.dk/nyheder?categorizations=9819&page=6","Kontrakt med leverandør til tilvalgsordningen er nu underskrevet","https://sum.dk/nyheder/2021/maj/pm-om-kontrakt-med-practio","Det er virksomheden Practio, som Region Midtjylland netop har indgået kontrakt med. Kontrakten er indgået på vegne af alle regionerne og efter opdrag fra Sundhedsministeriet. 
Practio har meddelt Sundhedsministeriet, at de kan modtage de første borgere i lægekonsultation lørdag d. 22. maj, og at de første borgere i København kan få deres stik i næste uge. Der vil snarest muligt derefter blive oprettet flere vaccinationssteder andre steder i landet.
Sundhedsminister Magnus Heunicke siger:

Vi er i dag nået endnu en milepæl i forhold til at få etableret den tilvalgsordning, som der var bred politisk opbakning til. Jeg er godt tilfreds med, at vi nu er på plads med det formelle, så de første stik under ordningen kan gives i næste uge. Vaccination mod Covid-19 under tilvalgsordningen er individuelt valg, som det nu står en hver borger frit for at træffe på et oplyst grundlag.”

Konkret vil ordningen blive organiseret således:  

Statens Serum Institut distribuerer og leverer vaccinerne direkte til Practios vaccinationssteder.
Personer, der ønsker at bliver vaccineret under tilvalgsordningen skal henvende sig til Practio og booke tid til konsultation og vaccination via Practios bookningssystem.
Vaccinationsstederne skal minimum have åbent 8 sammenhængende timer inden for tidsrummet fra kl. 8:00 til kl. 21:00 på alle ugens dage.
Practio skal efter hver vaccination sikre, at vaccinationen straks registreres i Det Danske Vaccinationsregister (DDV).

Borgere, der ønsker at blive vaccinerede gennem tilvalgsordningen, skal kontakte Practio direkte"
"1642169078-68","https://sum.dk/nyheder?categorizations=9819&page=15","Krav om mundbind eller visir i al kollektiv transport","https://sum.dk/nyheder/2020/august/krav-om-mundbind-eller-visir-i-al-kollektiv-transport","Fremover skal alle rejsende over 12 år i den kollektive trafik, færger og taxi bære mundbind eller visir. Kravet gælder også de ansatte, der har passagerkontakt.
Det har regeringen besluttet på baggrund af, at Sundhedsstyrelsen nu anbefaler krav om mundbind i den kollektive transport i hele landet og på alle tider af døgnet.
Det landsdækkende krav svarer i store stræk til den ordning der for tiden gælder i kollektiv trafik i Aarhus og de omkringliggende kommuner. Transportminister Benny Engelbrecht siger:

Der er nu en meget klar anbefaling fra sundhedsmyndighederne, og derfor laver vi også en meget mere enkel regel, som passagerne og de ansatte kan forholde sig til. Sundhedsmyndighederne har nu slået fast, at mundbind og visir virker mod smittespredning, og jeg er sikker på, at passagerne hurtigt vil vænne sig til det på samme måde, som vi ser i landene omkring os.

Reglerne træder i kraft lørdag den 22. august, og der vil blive udarbejdet en detaljeret bekendtgørelse inden da. Det er dog opfodringen, at man allerede nu bruger mundbind eller visir på sin rejse.
Når kravet træder i kraft bliver det op til trafikselskaberne at håndhæve reglerne på samme måde, som de fører billetkontrol. Hvis ikke passagererne bærer mundbind eller visir, vil man ikke kunne komme med, eller man vil blive bortvist fra transportmidlet. Transportminister Benny Engelbrecht siger:

Vi har gennem de seneste måneder set, at danskerne har lyttet til myndighederne, og det er jeg helt sikker på, at man også vil nu. Vi har også en god dialog med transportselskaberne og de faglige organisationer, og jeg forventer, at alle gør deres yderste, så omstillingen til den nye hverdag bliver så enkel som mulig. Der vil være mange spørgsmål, og det vil vi afklare løbende. For langt de fleste er det dog meget enkelt at bruge et mundbind eller visir, og dermed være med til at skabe en tryg afvikling af trafikken.

Sundheds- og ældreminister Magnus Heunicke siger: 

Vi oplever, at øget aktivitet og øget trængsel har medført et større smittetryk i flere byer. Selv om smitten er centreret i visse kommuner, kan vi også se, at antallet af kommuner, der har smitten, er steget de seneste uger. Derfor opgraderer vi med et krav om mundbind i den kollektive trafik. Værktøjerne er forskellige, afhængigt af udbruddets karakter. Vi er sammen med myndighederne klar med, hvad der skal til, for at stoppe smittekæderne. Ikke mindst for at skåne de særligt sårbare danskere, som er i øget risiko for et alvorligt sygdomsforløb som følge af covid-19.

Kravet om mundbind eller visir gælder alle passagerer over 12 år. Nogle voksne vil af helbredsmæssige årsager kunne være undtaget fra kravet om mundbind eller visir. Kravet omfatter passagerer i busser, tog, metro, letbaner, samt flextrafik, flextur og på bus- og togstationer, metrostationer og ved letbanestoppesteder samt letbane stationer. Kravet omfatter også passagerer i den private kollektive trafik, herunder fjernbusser, færger og privat taxikørsel.
Kravet om enten mundbind eller visir gælder også for medarbejderne herunder buschauffører og billetkontrollører, når de er i kontakt med rejsende/kunder.
Befinder medarbejderne sig i et aflukke, hvor passagerne/kunderne ikke har adgang, fx i førerrummet på et tog, er der ikke krav om at bære værnemidler.
Transportvirksomhederne vil indføre rejseregler om, at rejsende skal bære mundbind eller visir i transportmidler og på stationer mv., og vil afvise passagerer der ikke lever op til kravet. Såfremt en passager skulle nægte at forlade transportmidlet, vil det blive håndteret af politiet."
"1642169221-123","https://sum.dk/nyheder?categorizations=9819&page=9","Hastelov om krav til indrejsende om test og isolation vedtaget","https://sum.dk/nyheder/2021/februar/hastelov-om-krav-til-indrejsende-om-test-og-isolation-vedtaget","Konkret forventes den nye lov at blive udmøntet i regler om, at personer, der indrejser i Danmark efter at have opholdt sig i udlandet, herunder danske statsborgere, omfattes af krav om at lade sig teste og gå i isolation i 10 dage med mulighed for at afkorte isolationen ved en negativ PCR-test foretaget tidligst på fjerdedagen efter indrejse. Det betyder, at de gældende anbefalinger fra sundhedsmyndighederne bliver til krav og dermed forpligtelser for borgerne.
Ud over mulighed for at fastsætte regler om sådanne krav til test og isolation giver loven ligeledes mulighed for at fastsætte regler, der giver Styrelsen for Patientsikkerhed bedre adgang til oplysninger om passagerer indrejst med fly. Desuden udvides kredsen af personer, der kan tilbydes frivilligt ophold på en kommunal isolationsfacilitet.
Med hasteloven sikres det, at nogle af de nye værktøjer, som det fremsatte lovforslag til ny epidemilov indeholder, allerede nu kan tages i brug – i en lidt justeret form.
Sundhedsminister Magnus Heunicke siger:

 Det er vigtigt, at et bredt flertal af Folketingets partier bakker op om, at sundhedsmyndighedernes nuværende anbefalinger om blandt andet test og isolation for hjemrejsende nu kan gøres til krav. Vores akilleshæl er i overvejende grad introduktionen og spredningen af nye, mere smitsomme virusvarianter. Derfor er det afgørende, at vi i videst muligt omfang forhindrer, at de bringes ind i landet. Mens vi ser, at det generelle kontakttal er faldende, er det desværre ikke tilfældet for B.1.1.7 - altså den mere smitsomme virusvariant, som først blev fundet i Storbritannien. B117 forventes at udgøre 80% af tilfældene i Danmark ved starten af marts. Det er både de kendte og endnu ukendte, nye virusstammer, som vi skal sætte ind over for. Det kan være helt afgørende for, hvilket forår vi ser ind i og muligheden for genåbning af samfundet.

 Justitsminister Nick Hækkerup siger:

Det er nødvendigt at stille krav om test og isolation, fordi vi skal gøre, hvad vi kan for at begrænse risikoen for nye smittekæder i Danmark – særligt nu hvor vi ser nye mutationer af COVID-19, som vi risikerer at importere hertil. Vi skal gøre mest muligt for at forhindre, at det sker, og derfor vil regeringen sammen med Folketingets partier hurtigst muligt gøre test og isolation til et krav for alle indrejsende – dog med de nødvendige undtagelser. Men mit budskab til de personer, der kommer til Danmark fra et besøg i udlandet, er klart allerede nu: Gå i isolation, så snart I ankommer og lad jer teste.

Der vil i forbindelse med udmøntningen af lovhjemlen blive fastsat visse undtagelser fra de i øvrigt gældende krav.
Det vil bl.a. gælde personer med bopæl i grænselandet og visse personer, der hyppigt krydser grænsen som led i varetagelsen af deres arbejde. Udlændinge, der indrejser med henblik på at udføre arbejde, levere varer eller tjenesteydelser ind i eller ud af Danmark eller har andet anerkendelsesværdigt formål, vil bl.a. heller ikke være omfattet af isolationskravet i de perioder, hvor de varetager det anerkendelsesværdige formål. Der vil ligeledes blive fastsat særligt lempelige regler i forbindelse med rejser gennem Sverige til og fra Bornholm.
Lovhjemlen skal udmøntes ved bekendtgørelser, der udarbejdes på baggrund af den generelle ramme, som der er opnået forståelse med partierne om. Udkast til indhold i bekendtgørelsen vil sammen med en indstilling for indsatsgruppen, herunder sundshedsmyndighederne, blive forelagt Folketinget forud for udstedelsen, og den vil ikke blive udstedt, hvis der er et flertal imod i Sundheds- og Ældreudvalget.
Læs hasteloven her"
"1642169161-100","https://sum.dk/nyheder?categorizations=9819&page=12","Nye og forlængede COVID-19-tiltag","https://sum.dk/nyheder/2020/december/nye-og-forlaengede-covid-19-tiltag","Både i Hovedstadsområdet, flere steder på Sjælland og en række storbykommuner på Fyn og i Jylland har sundhedsmyndighederne identificeret en bekymrende smitteudvikling eller risiko for yderligere eskalering.
Indsatsgruppen, herunder sundhedsmyndighederne, har i lyset af de seneste dages udvikling i smittesituationen anbefalet, at der sættes hurtigt og effektivt ind med smitteforbyggende tiltag for at nedbringe smitten.
Regeringen har besluttet følge anbefalingerne. Derfor indføres fra 9. december 2020 en række tiltag for at bevare epidemikontrollen og forsøge at undgå en yderligere nedlukning omkring jul og nytår.
Det gælder bl.a.:

Forlængelse af de allerede gældende nationale tiltag til og med den 28. februar 2021, herunder anbefalinger om begrænsning af social kontakt og forsamlingsforbuddet.
Udbredelse af en række af de særlige tiltag gældende for 18 kommuner i Hovedstadsområdet til i alt i 38 kommuner i Danmark.
Indføring af en ’storby- og Sjællandspakke’, der gælder for følgende dele af Danmark: Hele Region Hovedstaden (Bornholm undtaget), Greve, Solrød, Faxe, Køge, Roskilde, Lejre, Slagelse og Vordingborg Kommune samt Århus og Odense.

Tiltagene omfatter blandt andet, at elever i de større klasser og studerende som udgangspunkt skal have fjern- og digital undervisning, serveringssteder mv. skal holde lukket for indtagelse på stedet, ligesom indendørssteder, hvor der udøves bl.a. kultur- og idrætsaktiviteter, skal holde lukket. På alle arbejdspladser opfordres kraftigt til, at medarbejderne arbejder hjemmefra.
Samtidig øges testkapaciteten og hjælpepakkerne forlænges.
Læs pjece med overblik ift. de ""Nye og forlængede COVID-19-tiltag""
Faktaark: ""Smitte med COVID-19""
Læs Sundhedsstyrelsens Gode råd til julen 




Læs Statens Serum Instituts seneste risikovurdering"
"1642169130-88","https://sum.dk/nyheder?categorizations=9819&page=13","En række lokale restriktioner i Nordjylland lempes","https://sum.dk/nyheder/2020/november/en-raekke-lokale-restriktioner-i-nordjylland-lempes","Med henblik på at reducere smitteudviklingen med Covid-19 er der iværksat en række lokale restriktioner og tiltag i syv nordjyske kommuner.
På baggrund af nye smittedata og resultater fra sekventering vurderer Indsatsgruppen for Covid-19-håndtering, herunder sundhedsmyndighederne, at der er grundlag for at lempe enkelte af restriktionerne inden for de syv kommuner. Indsatsgruppen lægger bl.a. vægt på, at:

Der i de 7 nordjyske kommuner er fundet 72 smittede pr. 100.000 i den seneste uge, hvor tallet for en uge siden var 115.
Der i de nordjyske kommuner er testet 41.713 fra 7.-10. oktober, hvor tallet ugen forinden var 12.816, svarende til mere end en tredobling.
Resultater af sekventeringen viser markant fald i andelen af personer smittet med minkvarianter i Region Nordjylland. I uge 44 var 21% af alle sekventerede prøver positive for minkvarianter i forhold til 53% i uge 42.
Alle mink i de 7 kommuner er forventeligt aflivet mandag d. 16. november 2020.

Regeringen har besluttet at følge Indsatsgruppens anbefalinger om at lempe enkelte restriktioner. Lempelserne vil gælde fra fra mandag den 16. november 2020.
Lempelserne betyder konkret:
Geografisk mobilitet
Der opfordres ikke længere til at begrænse mobiliteten mellem de 7 kommuner. Det vil sige, at beboerne i de berørte kommuner ikke længere opfordres til alene at krydse kommunegrænser mellem de berørte kommuner i særlige tilfælde.
Kollektiv trafik mv.
Der vil igen være mulighed for at anvende kollektiv transport på tværs af de berørte kommuner.
Dagtilbud, grundskole, ungdoms- og voksenuddannelser, kost-, efter- og folkehøjskoler
Børn i 5.-8. klassetrin må komme tilbage i skole.
Se faktaark
Indsatsgruppen følger udviklingen særdeles tæt, herunder med henblik på at vurdere, om der er grundlag for yderligere lempelser af restriktionerne i de nordjyske kommu-ner, samt hvorvidt der kan blive behov for yderligere restriktioner i andre kommuner.
Indsatsgruppen vil på baggrund af nye sekventeringstal for Nordjylland i løbet af uge 47 vurdere, om der er grundlag for at ændre den faglige indstilling fsva. de resterende restriktioner i de syv kommuner.
Fortsat sundhedsfagligt grundlag for aflivning af mink
I forhold til minkhold som reservoir for Covid-19-smitte er stadigvæk sundhedsmyn-dighedernes vurdering, at fortsat minkavl i Danmark indebærer en betydelig risiko for folkesundheden under den igangværende pandemi.
Der er således væsentligt sundhedsfagligt grundlag for aflivningen af den danske minkbestand."
"1642169073-66","https://sum.dk/nyheder?categorizations=9819&page=15","Forsamlingsforbuddet bliver ikke hævet","https://sum.dk/nyheder/2020/august/forsamlingsforbuddet-bliver-ikke-haevet","Folketingets partier aftalte i maj måned og bekræftede ved en særlig etapeplan i juni måned, at grænsen for forsamlingsforbuddet gradvist og kontrolleret skulle hæves henover sommeren, medmindre epidemien måtte blusse op igen. Forsamlingsforbuddet har siden den 8. juli 2020 været på 100 personer. Regeringen annullerer nu den tidligere annoncerede hævelse af forsamlingsforbuddet til 200 personer for visse arrangører, som var planlagt til den 8. august. Sundheds- og ældreminister Magnus Heunicke siger:

Epidemien tager til globalt og flere steder i Europa, og den seneste tid har vi set en stigning i antallet af danskere, der er smittet med coronavirus. Det er afgørende, at vi bevarer den gode position Danmark er i, hvor vi har epidemien under kontrol.
Derfor mener regeringen ikke, at det på nuværende tidspunkt er rigtigt at hæve forsamlingsforbuddet fra 100 til 200. Vi har netop inddelt åbningen i faser, for at vi forud for hver faseovergang kan tage bestik af situationen.

Det er Statens Serum Instituts vurdering, at enhver øgning i grænsen for forsamlinger vil medføre øget risiko for smitte, og desuden vil udfordre kontaktsporingsarbejde, såfremt der konstateres smitte i forsamlingen. Statens Serum Institut kan ikke sundhedsfagligt anbefale at hæve forsamlingsforbuddet fra 100 personer til 200 personer pr. 8. august 2020 for visse arrangører.
Regeringen mødes med Folketingets partier om fase 4 i genåbningen af Danmark på onsdag den 12. august 2020, hvor forsamlingsforbuddet vil også blive drøftet. Regeringen har bedt sundhedsmyndighederne udarbejde en samlet risikovurdering, som vil indgå i drøftelserne."
"1642169448-210","https://sum.dk/nyheder?categorizations=9819&page=1","Ændringer til coronapasset er vedtaget","https://sum.dk/nyheder/2022/januar/aendringer-til-coronapasset-er-vedtaget","På baggrund af indstilling fra Epidemikommissionen forelagde regeringen Folketingets Epidemiudvalg et forslag om at ændre på varigheden af et gyldigt coronapas efter vaccination og tidligere smitte. Et flertal i Epidemiudvalget tilsluttede sig forslaget i går.
Det betyder at følgende gælder fra søndag den 16. januar 2022:

For personer over 18 år er coronapasset gyldigt i 5 måneder efter det primære vaccinationsforløb.
Coronapasset bliver gyldigt igen umiddelbart efter revaccination.
Der er på nuværende tidspunkt ikke fastlagt nogen udløbsdato for coronapasset efter revaccination.
Der er endnu ikke et tilbud om revaccination til de 15-17-årige. 15-17 årige, der har gennemført det primære vaccinationsforløb, vil derfor fortsat have gyldigt coronapas efter fem måneder.

Det primære vaccinationsforløb vil for de fleste vil bestå af to doser, og således udløbe 5 måneder efter 2. stik. For de der fx har fået Johnson & Johnson, som kun består af én dosis, vil det dog være efter 1. stik.
Derudover er det vedtaget, at varigheden af et gyldigt coronapas efter tidligere smitte ændres, så det er gyldigt fra 11 dage efter positiv PCR-test til 5 måneder efter positiv PCR-test. Dette træder også i kraft søndag den 16. januar. 
Hvis du er inviteret til revaccination, men endnu ikke har benyttet dig af tilbuddet, skal du være opmærksom på, at dit coronapas, som følge af de nye ændringer, vil udløbe efter den 16. januar, hvis der er gået mere end 5 måneder fra du afsluttede dit primære vaccinationsforløb.
Du kan booke tid til revaccination på vacciner.dk"
"1642169038-52","https://sum.dk/nyheder?categorizations=9819&page=16","Alle over 65 år får nu tilbud om pneumokokvaccine","https://sum.dk/nyheder/2020/juni/alle-over-65-aar-faar-nu-tilbud-om-pneumokokvaccine","For at reducere antallet af sårbare patienter under COVID-19 iværksatte Folketingets partier og regeringen i april måned en ny vaccinationspakke, som skal reducere antallet af sårbare patienter, der rammes af alvorlige infektionssygdomme. Vaccinationspakken indeholder bl.a. et tilbud om gratis vaccination mod pneumokokker til alle fyldt 65 år og til risikogrupper, f.eks. kronisk syge under 65 år.
Sundheds- og ældreminister Magnus Heunicke siger:

Nu kan vi snart tilbyde pneumokokvaccination til endnu flere , som tilhører en risikogruppe. Det bliver tilmed en mulighed flere måneder før forventet. Pneumokokker kan medføre livstruende sygdomme som fx blodforgiftning og meningitis. Ældre udgør en betydelig del af gruppen, som er i høj risiko for alvorlig pneumokoksygdom, og det er derfor vigtigt, at vi nu kan tilbyde vaccinationen til alle over 65 år.

Da der indledningsvist kun var godt 400.000 ud af samlet 1,2 millioner nødvendige doser af pneumokok-vacciner til rådighed, er gruppen, der i første omgang kan modtage vaccinationen, begrænset til at omfatte de mest sårbare grupper. På nuværende tidspunkt bliver vaccinen derfor tilbudt alle på plejehjem m.v., personer over 65 år med høj risiko for pneumokoksygdom pga. en kronisk sygdom, personer under 65 år med særlig høj risiko for pneumokoksygdom samt andre patienter uanset alder med alvorlige sygdomme og tilstande, der efter en konkret lægefaglig vurdering giver særlig høj risiko for alvorlig pneumokoksygdom.
Nu er der tidligere end forventet kommet 300.000 ekstra dosis pneumokokvacciner til landet, og målgruppen kan derfor allerede fra 15. juni blive udvidet til også at omfatte alle over 65 år.
I 2021, når alle de bestilte vacciner er ankommet, bliver vaccinationspakken fuldt udrullet, så alle i den samlede målgruppe får tilbuddet om en pneumokokvaccination.
Kontaktinfo:
Sundheds- og Ældreministeriets pressevagt mail: pressevagt@sum.dk, tlf.: 21 32 47 27"
"1642169016-44","https://sum.dk/nyheder?categorizations=9819&page=17","Adgang til data og beregninger under coronaepidemien","https://sum.dk/nyheder/2020/maj/adgang-til-data-og-beregninger-under-coronaepidemien","Sundheds- og Ældreministeriet og de faglige styrelser har oplevet stor og voksende interesse for data til forskning i COVID-19 og arbejder ud fra et væsentligt princip om åbenhed og gennemsigtighed. Det skal være tydeligt, hvilke beregninger, antagelser og modeller, som det politiske beslutningsgrundlag baserer sig på."
"1642169299-153","https://sum.dk/nyheder?categorizations=9819&page=6","Nu kan du få et coronapas allerede efter første vaccinestik","https://sum.dk/nyheder/2021/maj/nu-kan-du-faa-et-coronapas-allerede-efter-foerste-vaccinestik","Regeringen har sammen med aftalepartierne bag Rammeaftale om plan for genåbning af Danmark indgået Aftale om udmøntning af genåbning pr. 21. maj 2021, som indebærer, at det fra i dag bliver muligt allerede efter første vaccination mod COVID-19 at anvende dokumentation herfor som gyldigt coronapas. Det får betydning for over 600.000 danskere allerede i dag.
Sundhedsstyrelsen har nu fastlagt, at dokumentationen vil være gyldig som coronapas fra 14 til 42 dage efter første vaccination. Ændringen betyder også, at borgere, der har gennemført et vaccinationsforløb bestående af flere doser, nu kan bruge dokumentation herfor som gyldigt coronapas umiddelbart efter, at den sidste vaccinedosis er modtaget – og ikke først efter 14 dage som hidtil.
Sundhedsminister Magnus Heunicke:

Vi ved, at vaccinerne er særdeles effektive allerede kort tid efter første stik. Derfor er jeg helt tryg ved denne forbedring af coronapasset. Og for den enkelte, som har fået sit første vaccinationsstik, og en test derfor ikke længere er nødvendig for at få et coronapas, gør det livet lidt lettere, når man for eksempel skal på restaurant eller i biografen. Det er fortsat helt afgørende, at man også får andet stik, fordi det giver ekstra beskyttelse mod corona. 

Ændringerne er tilrettet i vaccinationspasset på sundhed.dk og i MinSundhed, så man allerede nu kan hente et vaccinationspas efter den første vaccination. Ændringerne vil desuden være implementeret i den nye coronapas-app, når den lanceres inden udgangen af maj.
Sundhedsstyrelsen har derudover foretaget en ny vurdering af, at både vaccination mod COVID-19 og overstået COVID-19-infektion giver immunitet i mindst 8 måneder, som blev offentliggjort den 18. maj. De regler træder ligeledes i kraft i dag.
Læs mere om ændringerne her 
(Denne nyhed er opdateret 22. maj 2021 med oplysninger om, at ændringerne nu er implementeret i vaccinationspasset på sundhed.dk og MinSundhed. Orienteringen om ændringerne er ligeledes opdateret)"
"1642169272-143","https://sum.dk/nyheder?categorizations=9819&page=7","Ny automatisk model for lokale nedlukninger","https://sum.dk/nyheder/2021/marts/ny-automatisk-model-for-lokale-nedlukninger","For at bevare epidemikontrollen er det vigtigt, at nye smitteudbrud håndteres hurtigt, inden de spreder sig. Derfor er lokale nedlukninger en vigtig del af rammeaftalen om planen for genåbning af Danmark, som regeringen indgik med Venstre, Dansk Folkeparti, Socialistisk Folkeparti, Radikale Venstre, Enhedslisten, Det Konservative Folkeparti, Liberal Alliance og Alternativet den 22. marts 2021.
Læs rammeaftalen her
Der er nu udarbejdet en model for automatisk lokal nedlukning, som skal behandles i Epidemiudvalget den 7. april med henblik på ikrafttræden den 12. april.
Sundhedsminister, Magnus Heunicke siger:

Vi er nu et sted i epidemien, hvor vi gradvist genåbner det danske samfund. Forudsætningen for genåbningen er, at der slås hurtigt ned, så snart smitten stiger lokalt. Den automatiske model skal sikre, at der er helt klare kriterier for, hvornår og hvor meget, der skal lukkes ned, når smitten stiger lokalt. Modellen bygger oven på den indsats, som kommunerne og Styrelsen for Patientsikkerhed allerede gør for at bekæmpe lokale udbrud.

Den nye model for lokale nedlukninger beskriver klare kriterier for nedlukning af henholdsvis sogn og kommuner. Kriterierne for nedlukning er anbefalet af Statens Serum Institut. Kriterierne er vurderet ud fra den aktuelle smittesituation og vil løbende blive vurderet og justeret efter behov på baggrund af erfaringer og epidemiens udvikling.
Nedlukning af sogn
Kommunalbestyrelsen er forpligtet til at lukke et sogn når:

Incidensen i et sogn overstiger 400 smittede med COVID-19 pr. 100.000 borgere pr. uge
Der er registreret flere end 20 smittetilfælde i alt de sidste syv dage
Og positivprocenten er på 2 procent eller mere

Når alle tre ovenstående kriterier er opfyldt, er kommunalbestyrelsen forpligtet til – i det pågældende sogn – at meddele påbud om lukning af:

Alle grundskoler
Alle SFO’er og klubtilbud
Alle ungdoms- og voksenuddannelsesinstitutioner
Alle lokaler og lokaliteter, hvor der udøves kulturaktiviteter
Alle lokaler, hvor der udøves idræts-, fritids-, og foreningsaktiviteter

Dette omfatter både kommunale, private og selvejende tilbud.
Efterskoler, kosttilbud mv. og folkehøjskoler undtages nedlukning, men der opfordres kraftigt til, at eleverne bliver på skolen under den lokale nedlukning af sognet. Dertil etableres der nødpasning under nedlukningen, og sårbare elever vil blive undtaget.
Anvendelse af lokaler til brug for genoptræning og bibliotekers adgang til at holde åbent for udlån og aflevering til forsknings- og undervisningsbrug vil blive undtaget for nedlukning. Og der vil ligeledes gælde en generel undtagelse for professionelle idrætsudøvere.
Nedlukning af sogne skal ophæves af kommunalbestyrelsen, når sognet en uge i træk har været under niveau for ét af ovenstående tre parametre. Det vil sige, at sognet enten har haft en incidens under 400 i en uge, har haft 20 eller færre nye smittetilfælde på en uge, eller at positivprocenter er under 2 procent i en uge i træk.
Nedlukning af kommuner
Når incidensen i en kommune overstiger 200 (testkorrigeret) smittede med COVID-19 pr. 100.000 borgere,
er kommunalbestyrelsen forpligtet til – i hele kommunen – at meddele påbud om lukning af samme institutioner og tilbud, som de er forpligtet til ved lukning af et sogn. Disse er listet ovenfor. Ligeledes vil samme undtagelser gælde for nedlukning af hele kommuner, som gælder ved nedlukning af sogn.
Derudover vil de respektive ministerier tage initiativ til, at der fastsættes regler om lukning af videregående uddannelser, liberale serviceerhverv, serveringssteder, storcentre og indkøbscentre, udvalgsvarebutikker, forlystelsesparker mv. samt stormagasiner, arkader og basarer, i den udstrækning disse er genåbnet på det pågældende tidspunkt.
Ud fra en konkret vurdering af situationen i kommunen kan den ansvarlige ressortminister som hidtil – og som supplement til ovennævnte tiltag – forelægge yderligere tiltag for Epidemikommissionen, som herefter kan forelægges Epidemiudvalget med henblik på udstedelse af de nødvendige regler.
Nedlukning af en kommune skal ophæves, når kommunen en uge i træk har haft en incidens på 200 eller derunder (testkorrigeret) smittede med COVID-19 pr. 100.000. Dette gælder både for de påbud, som kommunen selv har meddelt og for de tiltag, som den relevante ressortminister har iværksat.
Andre tiltag ved lokale nedlukninger
Ved lokale nedlukninger sikres den nødvendige testkapacitet i det pågældende område. Og sundhedsmyndighederne vil stå for intensive indsatser til at sikre test, opsporing og isolation i alle samfundsgrupper.
Både ved nedlukning af sogn og kommuner gælder sundhedsmyndighedernes opfordringer til:

At se så få som muligt
At offentlige medarbejdere, der ikke varetager kritiske funktioner, arbejder hjemmefra
At private arbejdsgivere lader medarbejdere, der har mulighed for at varetage deres arbejde uden fysisk fremmøde på arbejdspladsen, gøre dette
At små børn passes hjemme
At dagtilbud opdeler i faste, mindre grupper mv., og at beboerne testes for COVID-19

Datagrundlag for lokale nedlukninger
Data for både kommuner og sogne forventes at foreligge på hverdageomkring kl. 12, hvorefter de relevante kommuner får besked om, at enten hele kommunen eller et eller 
flere sogn ligger over niveau, og at kommunalbestyrelsen derfor skal iværksætte automatisk nedlukning. Nedlukningen skal som udgangspunkt meddeles og kommunikeres om til borgerne inden udgangen af samme dag med henblik på nedlukning førstkommende hverdag.
Oversigter over kommuners og sognes incidenser vil blive offentliggjort, så det er muligt at følge med i udviklingen.
Øgede beføjelser til kommuner
Kommunalbestyrelsen får som noget nyt mulighed for –at meddele påbud om lukning af dagtilbud, grundskoler, SFO og klubtilbud samt ungdoms- og voksenuddannelsesinstitutioner samt lokaler og lokaliteter, hvor der udøves kulturaktiviteter og lokaler, hvor der udøves idræts-, fritids- og foreningsaktiviteter. Nedlukningen ophæves, når Styrelsen for Patientsikkerhed vurderer, at der ikke er grundlag for at opretholde nedlukningen, eller når kommunen er under niveau på et af parametrene.
Efterskoler, kosttilbud mv. og folkehøjskoler undtages nedlukning, men der opfordres kraftigt til, at eleverne bliver på skolen under den lokale nedlukning. Dertil etableres der nødpasning under nedlukningen, og sårbare elever vil blive undtaget.
Anvendelse af lokaler til brug for genoptræning og bibliotekers adgang til at holde åbent for udlån og aflevering til forsknings- og undervisningsbrug vil blive undtaget for nedlukning. Og der vil ligeledes gælde en generel undtagelse for professionelle idrætsudøvere.
Det vil efter reglerne herudover være en betingelse for, at kommunalbestyrelsen kan påbyde lukning af de pågældende lokaler og lokaliteter, at kommunalbestyrelsen vurderer, at et sådant påbud er nødvendigt for at sikre en hurtig og effektiv smitteforebyggende indsats, som ikke kan afvente sundhedsmyndighedernes vurdering og rådgivning. Derudover skal kommunens incidens overstige 100 (testkorrigeret).
Kommunalbestyrelsen vil endvidere skulle tage kontakt til Styrelsen for Patientsikkerhed inden for et nærmere angivet tidsrum. Reglerne vil både omfatte statslige, kommunale, private og selvejende institutioner og tilbud. De øgede beføjelser vil ske gennem en ny bekendtgørelse, som også skal behandles i Epidemiudvalget d. 7. april."
"1642169023-47","https://sum.dk/nyheder?categorizations=9819&page=17","Offensiv national teststrategi sikrer tryg genåbning af Danmark","https://sum.dk/nyheder/2020/maj/offensiv-national-teststrategi-sikrer-tryg-genaabning-af-danmark","Sundheds- og ældreminister Magnus Heunicke siger:

Den nationale teststrategi bygger på tre væsentlige elementer: Test, opsporing og isolation. Vi er nu et af de lande i verden, der har testet flest personer pr. indbygger, og smittetrykket i Danmark er lavt. Nu handler det om at ruste os til de kommende faser. Første skridt er, at vi lancerer en omfattende teststrategi, der også indeholder en indsats for smitteopsporing og bedre isolationsmuligheder. På den måde kan vi effektivt inddæmme smitten og beskytte vores mest udsatte borgere samtidig med, at vi genåbner samfundet.

Den offensive nationale teststrategi forudsætter en massiv understøttelse i forhold til bl.a. logistik, forsyningssikkerhed og praktisk drift. Erfaringerne med håndtering af COVID-19 i Danmark viser samtidig, at der er behov for en konsistent og tværgående koordination og understøttelse af myndighedernes indsatser, f.eks. når det handler om at sikre forsyning af samfundskritisk infrastruktur. Derfor opretter regeringen nu en ny styrelse under Justitsministeriet, som skal sikre en central og koordineret indsats, bl.a. når det kommer til opbygning af lagre med værnemidler og sikring af testkapacitet.
Justitsminister Nick Hækkerup siger:

Der er ingen tvivl om, at myndighederne hen over den seneste tid har haft en enorm opgave med at tilvejebringe værnemidler og andet kritisk udstyr til hospitaler, plejehjem og andre dele af vores samfund. I lyset af den nye teststrategi skal vi styrke den indsats endnu mere, ligesom vi skal ruste os mod fremtidige kriser. Samtidig skal vi gøre, hvad vi kan, for at aflaste vores sundhedsmyndigheder, så de kan koncentrere sig om deres kerneopgaver. Derfor opretter vi en ny styrelse, der skal varetage en effektiv, tværgående myndighedsindsats, når der handler om at sikre forsyning af samfundskritisk infrastruktur.

National teststrategi for COVID-19
Formålet med den nationale teststrategi er at sætte rammerne for en langt mere offensiv tilgang til test for COVID-19 af både personer med symptomer og personer uden symptomer i Danmark. Den omfattende brug af test skal i kombination med effektiv smitteopsporing og isolation af smittede medvirke til at holde smittetrykket nede og epidemien under kontrol, så Danmark kan genåbnes på en tryg og forsvarlig måde. 

Teststrategien sætter rammerne for to testspor; sundhedssporet og samfundssporet. 

Sundhedssporet er regionernes testindsats i regi af hospitalerne. Denne indsats fokuserer på de borgere, der er syge med COVID-19 symptomer samt patienter, der er indlagt på hospitalerne. Derudover vil personale i sundhedsvæsnet også blive testet i sundhedssporet. 


Samfundssporet er organiseret i Testcenter Danmark under Statens Serum Institut (SSI) med støtte fra Novo Nordisk og med finansiering fra Novo Nordisk Fonden. Testcenter Danmark er de 16 hvide testtelte, der er opsat i byer rundt om i hele landet. I samfundssporet testes blandt andre personer uden symptomer, som har været i kontakt med smittede.

Den nationale teststrategi kan hentes her (PDF) 
Faktaark om teststrategien kan hentes her (PDF) 
Faktaark om Testcenter Danmark kan hentes her (PDF)
Faktaark om den nye styrelse kan hentes her (PDF)
Intensiveret smitteopsporing
Sammen med teststrategien iværksættes en omfattende smitteopsporingsindsats, hvor personer, der er smittet med COVID-19 kan få hjælp og vejledning til at opspore personer, de har haft tæt kontakt med. De tætte kontakter vil efterfølgende blive tilbudt test for COVID-19. Der etableres en ”smitteopsporings-hotline”, der kan hjælpe smittede personer med at kortlægge og opspore nære kontakter.
Sundheds- og ældreminister Magnus Heunicke siger:

Som udgangspunkt skal borgerne selv ringe til alle de nære kontakter, som de kan have smittet. Men der bliver også mulighed at få vejledning og hjælp af medarbejdere på hotlinen, hvis man ikke har mulighed for at stå for opsporingen selv.

Nære kontakter er personer, der har været i tæt kontakt med den COVID-19 smittede person i mere end 15 minutter, og som derfor er i risiko for selv at være blevet smittet med COVID-19. De nære kontakter tilbydes en test på 4. og 6. dagen efter smitteeksponering. Det anbefales, at man selvisolerer sig indtil testresultater foreligger, hvis man har været i tæt kontakt med en smittet. Test i forbindelse med smitteopsporing foregår i regi af Testcenter Danmark med mindre den tætte kontakt arbejder i sundhedsvæsnet. I så fald testes i sundhedssporet. 

Faktaark om smitteopsporing kan ses her (PDF)
Bedre muligheder for selvisolation
Ud over den omfattende nationale teststrategi og den intensive smitteopsporingsindsats er bedre muligheder for isolation det tredje smittedæmpende initiativ, der sættes i værk snarest muligt.
Sundheds- og ældreminister Magnus Heunicke siger:

Det er vigtigt, at man isolerer sig, hvis man er smittet med coronavirus. På den måde undgår man at smitte sin familie og omgangskreds og sprede virus til andre. Så hvis man er smittet med coronavirus og ikke har mulighed for at isolere sig fra sin familie i egen bolig, så vil vi nu tilbyde hjælp til selvisolation uden for hjemmet.

Regeringen vil derfor snarest muligt fremsætte lovforslag, der gør det muligt at give kommunerne ansvaret for at stille isolationsfaciliteter til rådighed i forbindelse med COVID-19 epidemien f.eks. form af leje af hoteller, feriecentre eller lignende. 

Oprettelsen af frivillige isolationsfaciliteter skal medvirke til at hindre smittespredning og beskytte særlige risikogrupper som f.eks. ældre eller kronisk syge. Tilbuddet er frivilligt for borgeren og er målrettet personer, der ikke har mulighed for at isolere sig i egen bolig. Eksempelvis smittede personer i familier, der bor meget tæt og ikke kan reservere et værelse i husstanden til den smittede person. 

Faktaark om mulighed for frivillig isolation kan hentes her (PDF)
Kontaktinfo:
Sundheds- og Ældreministeriets pressetelefon: 21 32 47 27"
"1642169111-81","https://sum.dk/nyheder?categorizations=9819&page=14","Nu kan borgere med milde symptomer booke testtid for COVID-19 uden lægehenvisning","https://sum.dk/nyheder/2020/oktober/nu-kan-borgere-med-milde-symptomer-booke-testtid-for-covid-19-uden-laegehenvisning","Regeringen og Danske Regioner er blevet enige om, at det fra i dag vil være muligt for borgere med milde symptomer selv at booke en test for COVID-19 på coronaprover.dk uden en lægehenvisning. Sundheds- og ældreminister Magnus Heunicke siger:

Borgere med milde symptomer kan nu selv booke tid til test for COVID-19 uden lægehenvisning, og det skal være med til at lette presset på landets alment praktiserende læger og hospitalernes børneafdelinger, der får mange henvendelser fra borgere, som har milde symptomer på COVID-19. På den måde sikrer vi samtidig adgangen for sårbare borgere, der har brug for at komme i kontakt med deres egen læge, og børn der er meget syge og har brug for specialiseret behandling. Samtidig gør vi testsystemet robust til at håndtere en vintersæson, hvor flere vil få symptomer, der kan minde om COVID-19.

Den nemmere adgang til test for borgere med milde symptomer på COVID-19 skal frigive tiden til andre og akutte henvendelser hos de praktiserende læger og hospitalernes børneafdelinger. Formand for Danske Regioner, Stephanie Lose siger: 

Vi vil gerne gøre det nemmere for borgere med milde symptomer at booke tid til test og dermed nemt og hurtig få en afklaring af, hvorvidt de har COVID-19. Så fra i dag kan de, der har lette symptomer, selv booke tid - uden at skulle ringe til lægen og få en henvisning. Hvis man har mere alvorlige symptomer, eller hvis man af en eller anden grund har brug for at tale med eller blive set af en læge, så skal man naturligvis altid ringe til egen læge eller vagtlægen eller 1813.

Alle teststederne er forberedte på at sikre afstand og god plads, ligesom der allerede henstilles til at bære mundbind ved teststederne.
I disse tilfælde skal egen læge fortsat kontaktes
Hvor borgere med milde symptomer fra i dag selv kan booke en tid til test på coronaprover.dk, skal borgere, der føler sig syge og har brug for at kontakte en læge fortsat gøre det."
"1642168954-21","https://sum.dk/nyheder?categorizations=9819&page=20","Ingen smitte med ny coronavirus hos indlagt patient","https://sum.dk/nyheder/2020/januar/ingen-smitte-med-ny-coronavirus-hos-indlagt-patient","Sundhedsminister Magnus Heunicke siger:

Det er gode nyheder, vi har fået fra Statens Serum Institut. Ikke mindst for patienten og han nærmeste, som jeg sender mange tanker. Jeg følger fortsat udviklingen tæt, og vores beredskab står klar til at træde i funktion, så snart vi har brug for det.

Mistanken om smitte opstod ved en dansker, der var kommet hjem fra Wuhan i Hubei-provinsen i Kina, som er et af de områder, hvor der er et virusudbrud.
Aarhus Universitetshospital i Skejby tog i dag en prøve fra patienten. Den blev sendt til analyse hos Statens Serum Institut i København. Her viste analyserne, at prøven er negativ, dvs. at der ikke er tale om ny coronavirus.
Det er fortsat Sundhedsstyrelsens vurdering, at der er lav risiko for smitte i Danmark. Såfremt der igen opstår mistanke om smitte, er der både på Aarhus Universitetshospital i Skejby og på Hvidovre Hospital højisolationsstuer, som kan modtage patienter med mistanke om smitte med ny coronavirus.
Der er løbende opdateringer på   Sundhedsstyrelsens hjemmeside   og  Udenrigsministeriets rejsevejledning .  I øjeblikket opfordres rejsende til at være ekstra forsigtige i hele Kina.
Yderligere oplysninger
Kommunikations- og pressechef Christian Lehmann, tlf. 26 80 40 26"
"1642169091-72","https://sum.dk/nyheder?categorizations=9819&page=14","Lettere adgang for børn til COVID-19 test","https://sum.dk/nyheder/2020/september/lettere-adgang-for-boern-til-covid-19-test","Efter anbefaling fra Sundhedsstyrelsen kan test af børn ned til 2 år nu også ske i TestCenter Danmarks testtelte, og regionerne har derfor arbejdet på at oplære personalet i teltene til at teste børn. Samtidig åbnes der op for, at forældre kan booke tid til test for deres barn over 2 år direkte på www.coronaprover.dk uden først at skulle kontakte egen læge, vagtlæge eller Styrelsen for Patientsikkerhed for at få en henvisning til test. Det gælder raske børn og børn uden åndenød. Hvis børnene er syge og har klare symptomer på covid-19 som fx feber og tør hoste, skal forældre dog fortsat kontakte egen læge.
Mange har oplevet lange ventetider til test af deres børn, og der her været pres på telefonerne hos de praktiserende læger og vagtlæger for at få en henvisning til test til børn fx til et barn, som er sendt hjem og skal testes som følge af smitte på deres skole eller daginstitution. I de tilfælde er der brug for en hurtig afklaring, så familien kan komme tilbage til hverdagen igen, og med de nye muligheder for test af børn får forældrene en lettere adgang til at få testet deres børn, ligesom hele familien kan blive testet samme sted.
Det følger af Sundhedsstyrelsens anbefalinger, at børn under 2 år fortsat testes på hospitalernes testcentre og efter henvisning fra en læge eller Styrelsen for Patientsikkerhed. Generelt bør test af raske børn også kun ske med et tydeligt formål så som smitteopsporing af nære kontakter, håndtering af smitteudbrud på en skole og daginstitution eller i forbindelse med udlandsrejser.
Indtil for nylig har det kun været muligt for forældre at få oplyst barnets COVID-19 prøvesvar ved at ringe til egen læge, men siden den 26. august har forældre også kunne se deres børns prøvesvar digitalt på sundhed.dk. Inden for kort tid vil det også blive muligt at tjekke børns corona-prøvesvar på appen MinSundhed."
"1642168970-27","https://sum.dk/nyheder?categorizations=9819&page=19","Alle hjemvendte borgere fra Hubei til Danmark er testet negativ for ny coronavirus","https://sum.dk/nyheder/2020/februar/alle-hjemvendte-borgere-fra-hubei-til-danmark-er-testet-negativ-for-ny-coronavirus-","Alle de borgere, der henholdsvis fredag og søndag vendte hjem til Danmark efter ophold i Hubei-provinsen i Kina, er testet negativ for ny coronavirus. Det vil sige, at man ikke kan spore tegn på smitte hos nogen af dem. Det står klart, efter Statens Serum Institut natten til tirsdag afsluttede test af prøver fra de hjemkomne.
Sundheds- og ældreminister Magnus Heunicke siger:

Alle er testet negativ af eksperter på Statens Serum Institut. Ud fra sundhedsmyndighedernes forsigtighedsprincip fastholdes overvågningen af de hjemvendte, og risikovurderingen nedskaleres derfor ikke på nuværende tidspunkt.

I alt er 15 personer landet i Roskilde Lufthavn henholdsvis fredag og søndag. 

Tre af de 15 er fra et andet nordisk land og er transporteret videre til deres hjemland, og yderligere én er udsendt Udenrigsministeriet og bar beskyttelsesudstyr under hele hjemtagningen. 

Statens Serum Institut har således i nat gennemført 11 test, der alle er negative for ny coronavirus. Også den dansker, der mandag aften blev indlagt på et sygehus i Bruxelles på grund af milde symptomer, er testet negativ for ny coronavirus. Det oplyser de belgiske myndigheder. 

Ud fra et forsigtighedsprincip blev det mandag aften besluttet at placere alle 11 borgere i risikovurderingen HØJ. Nattens prøveresultater ændrer ikke ved denne risikovurdering. 
For yderligere information kontakt:
Presse- og kommunikationschef Christian Lehmann på tlf.: 26 80 40 26"
"1642169386-185","https://sum.dk/nyheder?categorizations=9819&page=3","Danmark skal vaccinere 300.000 om ugen","https://sum.dk/nyheder/2021/november/danmark-skal-vaccinere-300000-om-ugen","Den danske vaccinationsindsats skrider fremad, og siden starten af november er der sket en positiv udvikling i tilslutningen til både vaccination og revaccination mod COVID-19.
Nu skrues tempoet i vejret, så man i Danmark fra uge 49 kan give 1., 2. eller 3. stik til 300.000 borgere om ugen. Det er forventningen, at regionerne allerede i næste uge vil nærme sig en kapacitet på 300.000.
Sundhedsminister Magnus Heunicke siger:

Vi opskalerer vaccinationskapaciteten, så vi snart kan vaccinere 300.000 danskere om ugen. Effektiv vaccination og revaccination af danskerne er det vigtigste værktøj i vores epidemiindsats lige nu, og vi ved, at vaccinen beskytter mod infektion og alvorlige sygdomsforløb. Regionerne har oplyst, at de nu opjusterer deres vaccinationskapacitet, og det betyder, at danskerne hurtigere kan få deres 1., 2. eller 3. stik.

Fremgang i revaccination
Siden man begyndte at revaccinere d. 30. august 2021, er der revaccineret 598.231 borgere svarende til 10,2 pct. af befolkningen.
I sidste uge blev 123.517 personer revaccineret. Samtidig blev 450.000 danskere blev indkaldt til deres tredje stik. Derfor kan der også i en kortere periode forventes en smule ventetid, indtil vaccinationsstederne har fået opbygget den fornødne kapacitet.
95,8 pct. af plejehjemsbeboere er revaccineret. Af de immunsupprimerede er tallet 83,4 pct. og af borgere over 85-år er 79,9 pct. revaccineret.
Det er fortsat målet at øge tilslutningen til både revaccination og andelen af borgere, som modtager deres 1. stik. Sundhedsstyrelsen forventer, at man når en tilslutning til vaccination mod COVID-19 på 90 procent inden december."
"1642169246-133","https://sum.dk/nyheder?categorizations=9819&page=8","Patientrettigheder til hurtig udredning og behandling bliver genindført 1. marts","https://sum.dk/nyheder/2021/februar/patientrettigheder-til-hurtig-udredning-og-behandling-bliver-genindfoert-1-marts","Regionerne har siden marts 2020 haft mulighed for at se bort fra tidsfrister i reglerne om udrednings- og behandlingsretten for at sikre, at der på sygehusene kunne foretages den nødvendige prioritering under COVID-19.
Regeringen og Danske Regioner er enige om at genindføre patientrettighederne til hurtig udredning og behandling den 1. marts 2021. Det sker, fordi der siden starten af januar har været et faldende antal indlagte patienter med COVID-19. Dertil er smitten blandt sygehuspersonalet faldet markant siden omkring nytår.
Sundhedsminister Magnus Heunicke siger:

Nu er der plads til, at vi kan genindføre patientrettighederne til hurtig udredning og behandling. Det er gode nyheder for patienterne. Vores sygehuse og personale har i perioder været meget presset på grund af COVID-19, og det har været nødvendigt at prioritere ressourcerne til at behandle akut opstået sygdom, kræftbehandling og andre livstruende eller kritiske sygdomme foruden COVID-19. I den forbindelse vil jeg gerne sende en stor tak til personalet på sygehusene for deres enorme indsats de sidste mange måneder.

Han understreger, at udviklingen i virusvarianten B.1.1.7. udgør en væsentlig usikkerhedsfaktor, og at regeringen og myndighederne følger smitteudviklingen særdeles tæt. Regeringen er indstillet på at suspendere rettighederne igen for en periode, hvis presset på sygehusene bliver for stort.
Sundhedsvæsenet er ved at indhente aktivitet, som er udskudt, da der var flere indlagte med COVID-19. Det betyder, at aktiviteten er høj og at målopfyldelsen af patientrettighederne kan blive lavere end før epidemien.
Formanden for Danske Regioner, Stephanie Lose, ser også frem til, at patientrettighederne til hurtig udredning og behandling igen træder i kraft:

Det er glædeligt, at vi nu kan indføre patientrettighederne, og det er et vigtigt skridt mod at normalisere sundhedsvæsenet. Presset på hospitalerne er dog stadig stort – både på grund af covid-19 og alle de patienter, der har fået udskudt deres planlagte behandling – og samtidig er mange medarbejdere trætte efter at have ydet en kæmpestor indsats over det sidste år. Derfor vil vi naturligt nok også se en lavere målopfyldelse af rettighederne, og skulle indlæggelsestallene igen stige kraftigt, kan situationen hurtigt ændre sig. 

Hun takker desuden privathospitalerne og de praktiserende speciallæger for at have ydet et vigtigt bidrag til indsatsen for at hjælpe de mange patienter, der har fået udskudt deres undersøgelser og behandlinger under corona-epidemien.
Behandling af alle akutte og kritiske patienter har under hele epidemien været højt prioriteret, mens patientrettighederne til hurtig udredning og behandling på psykiatriområdet blev genindført 1. september 2020.
Det er vigtigt at huske, at sundhedsvæsenet holder stadig åbent, selvom der er restriktioner i andre dele af samfundet. Derfor opfordrer Regeringen og Danske Regioner kraftigt til, at man som borger holder fast sine i planlagte tider til for eksempel undersøgelser og behandlinger, og at man altid kontakter lægen eller andre sundhedspersoner, når man har brug for det.
Antallet af indlagte patienter med COVID-19 har været faldende siden 4. januar, hvor i alt 964 patienter var indlagt, heraf 140 på intensiv. Pr. 24. februar er i alt 238 patienter med COVID-19 indlagt, heraf 47 på intensiv."
"1642169159-99","https://sum.dk/nyheder?categorizations=9819&page=12","Særlige tiltag i Holstebro og Ringkøbing-Skjern Kommuner udløber","https://sum.dk/nyheder/2020/december/saerlige-tiltag-i-holstebro-og-ringkoebing-skjern-kommuner-udloeber","Holstebro og Ringkøbing-Skjern Kommuner er ikke længere underlagt særlige tiltag i forhold til resten af landet. Tiltagene gjaldt til og med den 3. december og var målrettet inddæmning af smitte med minkvarianter hos mennesker. Sundhedsmyndighederne har på baggrund af nyeste data for smittespredning vurderet, at det ikke længere er nødvendigt med særlige tiltag i Holstebro og Ringkøbing-Skjern Kommuner. Kommunerne er nu underlagt de samme tiltag, som gælder resten af landet.
Siden den 23. november og til den 3. december er i alt 35 % af befolkningen i de to kommuner blevet testet. De lokale myndigheder opretholder en del af den ekstraordinære testindsats i de to kommuner til og med den 11. december.
Særlige tiltag i Holstebro og Ringkøbing-Skjern Kommuner udløber"
"1642169406-193","https://sum.dk/nyheder?categorizations=9819&page=2","Regeringen donerer 3,7 mio. vacciner til COVAX","https://sum.dk/nyheder/2021/december/regeringen-donerer-37-mio-vacciner-til-covax","Regeringen har besluttet at donere 3,7 mio. vaccinedoser til det internationale vaccinesamarbejde COVAX for at støtte pandemibekæmpelsen i verdens udviklingslande. Der er tale om vacciner, som ikke skal indgå i Danmarks vaccinationsprogram. Sammenlagt med regeringens tidligere tilsagn om donation vil Danmark med det nye donationstilsagn komme op på at donere 10 mio. vacciner i alt.
 
Udviklingsminister Flemming Møller Mortensen udtaler:

Ingen er sikre, før alle er sikre. COVAX er allerede i fuld gang med at levere vacciner til verdens udviklingslande og særligt til lande i Afrika, hvor vaccineknapheden er meget stor. Med det nye donationstilsagn kommer vi til at donere 7,7 mio. vacciner til COVAX i alt. Det er et substantielt og mærkbart bidrag til den globale pandemibekæmpelse.

Udenrigsminister Jeppe Kofod udtaler:

Fremkomsten af den nye omikron-variant viser, at pandemien raser videre for fuld fart. Øget global adgang til vacciner er afgørende, hvis vi skal komme pandemien til livs. Jeg er glad for, at vi med den nye donation har givet tilsagn om at donere samlet set 10 millioner doser til den globale pandemibekæmpelse.

Sundhedsminister Magnus Heunicke udtaler:

Sundhedsmyndighederne vurderer løbende, hvor mange vacciner vi har behov for til den danske vaccineudrulning, og hvor mange vacciner vi kan give videre til andre modtagerlande og COVAX. Ved at sende doser videre til COVAX kan Danmark bidrage til at bekæmpe smittespredning og nye mutationer, som hurtigt kan ramme os herhjemme.

Donationen til COVAX på 3,7 mio. vaccinedoser består af 2,7 mio. doser Johnson & Johnson og 1 mio. doser Moderna. Donationen er uden øremærkning. Det betyder, at det er COVAX, som fordeler vaccinerne til udviklingslandene baseret på landenes behov og udrulningskapacitet. Vaccinerne leveres direkte fra vaccineproducenterne. Tidshorisonten for levering af donationerne afhænger derfor af leveringshastigheden fra producenterne.
 
Regeringen vurderer løbende muligheden for at donere yderligere overskydende vaccinedoser."
"1642169230-127","https://sum.dk/nyheder?categorizations=9819&page=9","Regeringen og regionerne vil sikre mulighed for over 400.000 daglige vaccinestik","https://sum.dk/nyheder/2021/februar/regeringen-og-regionerne-vil-sikre-mulighed-for-over-400000-daglige-vaccinestik","Regionerne har planlagt kapacitet til at vaccinere 100.000 personer om dagen. Men i takt med, at flere vacciner godkendes og producenterne leverer flere doser, kan det vise sig ikke at være nok. Derfor oprettes et udbud, hvor private virksomheder kan byde ind på opgaven med at vaccinere mod COVID-19.
Derudover forventer Sundhedsministeriet at udstede en bekendtgørelse, der giver de praktiserende læger og apotekerne mulighed for at vaccinere på samme måde, som det er tilfældet med influenzavacciner.
Sundhedsminister Magnus Heunicke siger:

Vaccination mod COVID19 er et altafgørende skridt i kampen mod epidemien. Vi må ikke komme til at stå i en situation, hvor der står vacciner og samler støv, fordi der ikke er nogen til at stikke. Derfor skal vi allerede nu forberede os på den situation ved at lave dette udbud.

Udbudsmaterialet indeholder en række krav til virksomhederne. Vigtigst er kvalitet, og virksomhederne skal naturligvis leve op til de samme høje kvalitetskrav som vil gælde i det offentlige. Det gælder blandt andet kompetencerne hos de, der vaccinerer og effektiviteten i udnyttelsen af vaccinerne, Danmark har til rådighed.
Vaccination udført af private virksomheder vil kunne omfatte ikke-sårbare grupper, dvs. målgruppe 11 (personer med samfundskritiske jobs) og målgruppe 12 (personer over 16/18 år).
Formand for Danske Regioner, Stephanie Lose, siger:

Takket være en kæmpestor indsats fra regioner, kommuner, praktiserende læger og sundhedsmyndigheder er Danmark lige nu blandt de lande i EU, der har vaccineret den største andel af sin befolkning, Nu tager vi næste skridt, så vi kan vaccinere endnu flere danskere – og ligesom danske virksomheder har været en vigtig samarbejdspartner i andre dele af kampen mod covid-19, vil de også kunne være det i vaccineindsatsen.

Opgaven deles op i fem regionale delaftaler, en per region. Hver region kan efter behov aktivere kontrakten med 14 dages varsel. Leverandøren aflønnes efter antal bookinger. Kapaciteten skal være klar i løbet af marts og gælde frem til den 31. juli 2021. 
Visitation og booking vil ske på samme måde som i det offentlige set-up. Dvs. at borgere inviteres på samme måde. Booking vil ske på vacciner.dk, og ved vacciner, der kræver to vaccinationer, bookes der to tider ved første booking. Antallet af vaccinetider vil afhænge af hvor mange doser, Danmark får leveret."
"1642169196-113","https://sum.dk/nyheder?categorizations=9819&page=10","Regeringen og regionerne opretter udbud på 100.000 daglige hurtigtest frem til april næste år","https://sum.dk/nyheder/2020/december/regeringen-og-regionerne-opretter-udbud-paa-100000-daglige-hurtigtest-frem-til-april-naeste-aar","Hurtigtest forbliver et supplement til den eksisterende smitteopsporing – foreløbigt til udgangen af april 2021. Det står klart, efter regeringen og regionerne nu har oprettet et udbud, hvor private virksomheder kan byde ind på opgaven, der samlet set løber op på 100.000 daglige hurtigtest. Udbuddet vil være fra starten af februar til udgangen af april 2021. Det er samtidigt besluttet at forlænge aftalerne med de fire private leverandører, der i dag leverer 100.000 hurtigtest, indtil 1. februar. Aftalerne bliver dermed forlænget til og med januar 2021, indtil det kommende udbud vil tage over.

Forventningen til de 100.000 daglige hurtigtest, der skal udbydes fra februar, er, at mindst 60 procent af kapaciteten skal være mobil. Det er regionerne, der vil have ansvaret for at koordinere det mobile udbud af hurtigtest på tværs af landet, der vil følge sundhedsmyndighedernes anbefalinger. Formand for Danske Regioner, Stephanie Lose siger: 

Hurtigtest har allerede vist at sig at være en meget effektiv måde at opdage nye tilfælde af smittede på, og derfor er jeg glad for, at vi nu forlænger aftalerne med de private virksomheder. Ligesom jeg er glad for, at vi med det kommende udbud sikrer, at mindst 60 procent af kapaciteten af hurtigtest på sigt bliver mobil, så vi i højere grad kan foretage hurtigtest på for eksempel plejehjem og uddannelsesinstitutioner.   

Sundheds- og Ældreminister, Magnus Heunicke siger: 

Det er altafgørende, at vi hurtigt kan opdage og stoppe nye smitteudbrud. Udbuddet på 100.000 daglige private hurtigtest skal gøre indsatsen med hurtigtest mere mobil. Plejepersonalet skal blandt andet kunne få foretaget en hurtigtest for at forhindre, at ny smitte bliver bragt ind på plejehjemmene inden, at alle i denne sårbare gruppe er vaccineret. Det er et supplement til den offentlige testindsats, der fortsat er grundstammen i smittekontrollen. 

De kommende aftaler med private virksomheder vil også indgå i smitteopsporingen, og både positive og negative resultater på test bliver indberettet til sundhedsmyndighederne.
 
I første omgang har hurtigtest været udbudt som et supplement til PCR-test i TestCenter Danmark. Fremadrettet vil hurtigtest løbende blive implementeret som screeningsværktøj i andre grupper i tråd med Sundhedsstyrelsens anbefalinger.
 
Det er fortsat anbefalingen, at personer med symptomer på COVID-19 og nære kontakter til smittede bliver testet med en PCR-test i TestCenter Danmark."
"1642169393-188","https://sum.dk/nyheder?categorizations=9819&page=3","Mundbind genindføres i sundhedsvæsenet, og varigheden af test forkortes i coronapas","https://sum.dk/nyheder/2021/november/mundbind-genindfoeres-i-sundhedsvaesenet-og-varigheden-af-test-forkortes-i-coronapas","På baggrund af en indstilling fra Epidemikommissionen har Epidemiudvalget vedtaget, at der genindføres krav om mundbind eller visir i sundhedssektoren. Det vil sige for besøgende, patienter og medarbejdere på offentlige og private sygehuse og klinikker, praksissektoren og kommunale sundhedstilbud. Kravet gælder fra mandag den 29. november.
Derudover har Epidemiudvalget besluttet, at varigheden for test i coronapasset forkortes til 48 timer for en antigentest og 72 timer for en PCR-test. Ændringen træder i kraft mandag den 29. november.
Epidemikommissionen har endvidere indstillet, at der indføres krav om coronapas og mundbind på en række andre ministeriers områder. En samlet oversigt over steder, hvor der er krav om coronapas og mundbind kan ses på coronasmitte.dk.
Epidemikommissionens indstillinger fremgår her."
"1642169083-70","https://sum.dk/nyheder?categorizations=9819&page=15","COVID-19: Status på udbrud i Aarhus og Silkeborg","https://sum.dk/nyheder/2020/august/covid-19-status-paa-udbrud-i-aarhus-og-silkeborg","Information om udbrudshåndtering i Aarhus Kommune
Der har været en alvorlig og bekymrende situation i Aarhus med en række forskellige smitteudbrud og et stort samlet antal smittede. Aktuelt ser vi heldigvis, at det går den rigtige vej, og sundhedsmyndighederne har i dag på et ekstraordinært møde vurderet situationen i Aarhus.
 
Sundhedsmyndighederne finder, ud fra en samlet vurdering af smittesituationen i Aarhus, at fysisk fremmøde på ungdomsuddannelserne i Aarhus gradvist kan påbegyndes med virkning fra i morgen tirsdag den 25. august, jf. dog nedenfor.
 
Antallet af smittede borgere er dog fortsat højt i Aarhus i forhold til indbyggertallet, og aldersgruppen 10-29 årige udgør i øjeblikket næsten 50% af de smittede. Derfor anbefaler sundhedsmyndighederne, at den fysiske tilstedeværelse på ungdomsuddannelserne begrænses, således at maksimalt halvdelen af eleverne er fysisk tilstede på skolen samtidigt. Begrænsningen gælder foreløbigt frem til den 4. september 2020. Det vil være ledelsen på uddannelsesstedet, der har ansvar for at sikre, at der, inden det fysiske fremmøde på uddannelsesinstitutionen påbegyndes, er udarbejdet planer for, hvordan undervisningen kan gennemføres i overensstemmelse med sundhedsmyndighedernes anbefalinger, når der åbnes for fysisk fremmøde. Styrelsen for Undervisning og Kvalitet (STUK) rådgiver ledelserne for institutionerne.
 
Sundhedsmyndighederne følger fortsat udviklingen i Aarhus nøje, og sundhedsmyndighedernes øvrige anbefalinger om tiltag i Aarhus med henblik på at undgå smittespredning opretholdes og vil fortsat være gældende. Sundhedsmyndighederne vil igen fredag d. 28. august 2020 vurdere situationen i Aarhus.
Information om udbrudshåndtering i Silkeborg Kommune
Sundhedsmyndighederne har i dag på et ekstraordinært møde vurderet situationen i Silkeborg, og på baggrund af en samlet vurdering af smittesituationen i Silkeborg, besluttet, at de ekstraordinære tiltag, som Styrelsen for Patientsikkerhed og kommunen 10. august iværksatte med henblik på at mindske smittespredningen, ophæves i dag d. 24. august 2020.
 
Sundhedsmyndighederne vurderer samtidig, at der i det Østjyske område er en relativ høj smitteudbredelse blandt børn og unge, og i det lys opfodres Silkeborg Kommune derfor til fortsat særlig opmærksomhed på det lokale arbejde med også at mindske smitteudbredelsen i den aldersgruppe.
 
Styrelsen for Undervisning og Kvalitet (STUK) rådigiver ungdomsuddannelsesstederne med henblik på at sikre, at undervisningen kan gennemføres i overensstemmelse med sundhedsmyndighedernes anbefalinger. Derudover rådgiver Styrelses for Patientsikkerhed generelt om relevante tiltag."
"1642169177-106","https://sum.dk/nyheder?categorizations=9819&page=11","COVID-19-nedlukning hen over jul og nytår","https://sum.dk/nyheder/2020/december/covid-19-nedlukning-hen-over-jul-og-nytaar","Der har i den seneste uge været en betydelig stigning i både smittetilfælde og positivprocenter. I en ny risikovurdering hæves risikoniveauet i hele landet til 4 ud af 5. På den baggrund har Indsatsgruppen, herunder sundhedsmyndighederne, anbefalet yderligere tiltag.
Frem mod og henover jul og nytår indføres derfor en række nye tiltag – ud over de allerede gældende nationale tiltag og skærpede tiltag – med henblik på at bryde smittekæderne og bevare kontrollen med epidemien.
Før jul indføres en række nye restriktioner for detailhandlen og serviceerhvervene. Indkøbscentre, stormagasiner, arkader og basarer lukkes fra 17. december 2020 til og med 3. januar 2021. Udvalgsvarebutikker, som fx byggemarkeder, boligforret-ninger mv., der er på 5000 m2 eller derover, lukker ligeledes fra den 17. december 2020 til og med 3. januar 2021.
Desuden lukker liberale serviceerhverv, hvor den nødvendige smitteforebyggende afstand ikke kan sikres, herunder frisører, massører, tatovører, køreskoler mv., fra mandag den 21. december 2020 til og med 3. januar 2021.
Efter jul iværksættes en yderligere nedlukning. Fra den 25. december 2020 lukker alle udvalgsvarebutikker, herunder butikker under 5000 m2.
Der vil dog i hele perioden fortsat være åbent i dagligvarebutikker/supermarkeder, apoteker og butikker med medicinsk udstyr.
Butikkerne kan fortsat udlevere pakker, der er forudbestilt og forudbetalt ved e-handel, herunder fyrværkeri.
Derudover vil elever i 0.-4. klasse, der ikke allerede er gået på juleferie, herunder SFO og klubtilbud, blive hjemsendt fra 21. december til og med 3. januar 2021, ligesom elever på bl.a. efterskoler, kostskoler og folkehøjskoler sendes hjem. Der vil dog være mulighed for nødpasning. 

Der gælder fortsat øvrige nationale tiltag til og med den 28. februar 2021, herunder anbefalinger om begrænsning af social kontakt, forsamlingsforbud og krav og op-fordringer om brug af mundbind og visir mv. Desuden gælder fortsat en række skærpede tiltag frem til og med den 3. januar 2021. 
Læs pjece om COVID-19-nedlukning hen over jul og nytår (PDF)
Læs seneste risikovurdering fra Statens Serum Institut på coronasmitte.dk  (PDF)
Læs faktaark om smitteudvikling her (PDF)
Læs mere om hjælpepakker på virksomhedsguiden.dk
Læs mere om lønkompensation på bm.dk"
"1642169444-208","https://sum.dk/nyheder?categorizations=9819&page=1","300.000 inviteres til vaccination i denne uge","https://sum.dk/nyheder/2021/december/300000-inviteres-til-vaccination-i-denne-uge","Med omikron som den dominerende virusvariant i Danmark, har der henover julen været stigende smitte, som også har ført til rekordhøje daglige smittetal. Det tredje stik med covid-19 vaccinen har god effekt mod omikron og forebygger alvorlige forløb og indlæggelser.
Indtil nu har over 2,5 million fået det tredje stik mod covid-19 i Danmark, hvilket svarer til 42,7 pct. af befolkningen.
I denne uge inviteres yderligere omkring 300.000 danskere til vaccination, fordi det er 4,5 måned siden, at de blev færdigvaccineret.
De kommende 7 dage er der estimeret til at være knap 380.000 ledige tider på landsplan i de regionale vaccinationscentre. Dertil kommer kapaciteten hos private aktører, apoteker og almen praksis.
Sundhedsminister Magnus Heunicke siger:

Smitten er fortsat i vækst, og vi nåede i dag en ny rekord med over 16.000 smittede på et døgn. Det tredje stik er altafgørende for at lægge en dæmper på udviklingen, og i denne uge vil endnu en meget stor gruppe af danskerne blive inviteret til at få deres tredje stik. Der er ledige tider til vaccination i hele landet, og vi skal udnytte vores kapacitet og vacciner bedst muligt. Derfor en klar opfordring: Book din tid og få den revaccination, ligeså snart du kan.

Brug juledagene til at få børnene med
Den stigende smitte har især ramt yngre aldersgrupper, og i december blev det besluttet at sende skolebørn tidligere hjem på juleferie.
Blandt de 5-11 årige er 38 pct. nu påbegyndt vaccination mod covid-19, men det tal skal gerne blive meget højere.
Sundhedsminister Magnus Heunicke siger:

Vi kan se, at det havde en gavnlig effekt på smitten i de yngre aldersgrupper, at skolerne blev lukket ned før jul. Men vi mangler fortsat at få endnu flere af de mindste skolebørn vaccineret mod covid- 19, så smitten ikke stiger voldsomt på skolerne, når de åbner i januar. Det er netop nu, i juledagene, at man kan bruge tiden til at få sine børn vaccineret. Og forældre skal huske, at det er muligt at tage søskende med ned til lægen og få alle vaccineret på én gang."
"1642169395-189","https://sum.dk/nyheder?categorizations=9819&page=3","Danmark indfører indrejserestriktioner for syv lande i det sydlige Afrika","https://sum.dk/nyheder/2021/november/danmark-indfoerer-indrejserestriktioner-for-syv-lande-i-det-sydlige-afrika","Statens Serum Institut har i dag indstillet til den nationale taskforce for COVID-19 rejserestriktioner at aktivere den røde sikkerhedsventil for Sydafrika, Lesotho, Eswantini, Mozambique, Zimbabwe, Botswana og Namibia henset til en ny virusvariant B.1.1.529. Af hensyn til at begrænse importen af denne potentielt bekymrende virusvariant har den nationale COVID-19 taskforce for rejserestriktioner derfor besluttet at skærpe rejserestriktionerne for de nævnte lande.
SSI begrunder indstillingen med bekymring for den nye virusvariant B.1.1.529, der er påvist i Sydafrika, og som ser ud til at være forbundet med kraftigt stigende smittetal særligt i provinsen Guateng men også i andre provinser i landet. B1.1.529 er også blevet påvist hos 4 personer fra Botswana, i Hong Kong hos en rejsende fra Sydafrika. Den er endnu ikke set i Danmark.
Mulig flugtvariant
Den nye variant er kendetegnet ved at have markant flere mutationer i spikeproteinet end de øvrige kendte Sars-CoV-2 virusvarianter. B.1.1.529 har ca. 35 mutationer i spikeproteinet, hvor Deltavarianten har 10-15 mutationer. Nogle af disse mutationer har tidligere været forbundet med nedsat følsomhed for vaccineantistoffer og øget smitsomhed. Der er fortsat meget begrænset viden om, hvordan virus opfører sig hos mennesker, herunder blandt vaccinerede, men det er påfaldende, at den på meget kort tid ser ud til at kunne udkonkurrere Deltavarianten lokalt i Sydafrika.

Der forventes at komme yderligere viden, særligt fra Sydafrika, i løbet af de næste uger. Det må i den forbindelse anerkendes, at Sydafrika har været hurtige til at informere det internationale samfund.
Tiltag i Danmark
I Danmark foretages der aktuelt variant-PCR på prøver i samfundssporet, og SSI vurderer, at variant-PCR fanger de mutationer, der kendetegner B.1.1.529, og det vil derfor være muligt meget hurtigt at kunne fange signaler på en stigende forekomst af varianten i Danmark.

Beslutningen medfører, at indrejsende til Danmark, herunder vaccinerede, som inden for de seneste 10 dage forud for indrejse i Danmark har haft ophold (dog ikke transit) i de nævnte lande, skal have foretaget en test inden for 24 timer efter indrejse samt isolere sig i 10 dage efter indrejse. Ved aktiveringen af den røde sikkerhedsventil indføres der også forbud mod at flyve til Danmark fra de syv lande med passagerer, som ikke kan fremvise en negativ COVID-19-test, jf. Bekendtgørelse om forbud mod at lande med passagerer fra visse lande og regioner uden negativ COVID-19-test. Der er på nuværende tidspunktet ingen direkte flyvninger mellem Danmark og de syv lande.
Herudover indføres der krav om, at udlændinge, der ikke har fast bopæl eller opholdstilladelse til Danmark, skal kunne fremvise en negativ test foretaget forud for indrejse i Danmark samt krav om at have et særligt anerkendelsesværdigt formål for at blive tilladt indrejse i Danmark.
SSI opfordrer desuden til, at personer, som allerede er indrejst fra de pågældende lande inden for de seneste 10 dage, bliver PCR testet. SSI følger varianten med variant-PCR og STPS vil på baggrund af SSIs anbefalinger foretage intensiveret smitteopsporing ud i 3. led, såfremt mulige tilfælde påvises i Danmark.

Aktiveringen af den røde sikkerhedsventil træder i kraft ved midnat natten til lørdag den 27. november 2021. En række øvrige EU-lande har ligeledes aktiveret nødbremser og dermed indført skærpede restriktioner over for et eller flere af nævnte lande.
Syv lande i det sydlige Afrika bliver røde, hvor alle rejser frarådes

Syv lande i det sydlige Afrika bliver røde. Det betyder, at Udenrigsministeriet med virkning fra midnat natten til den 27. november vil fraråde alle rejser, herunder også erhvervsrejser, til disse lande pga. den nye virusvariant B.1.1.529. COVID-19. Hjemmesiderne for de relevante lande vil blive opdateret. Yderligere information herom vil kunne findes på Udenrigsministeriets hjemmeside her www.um.dk. En samlet oversigt over, hvilke lande der er kategoriseret som røde virusvariantområder, findes på coronasmitte.dk her.

Danskere på rejse i regionen behøver ikke at rejse hjem med det samme. Det kan blive svært at få fly til Europa de kommende dage, da mange lande ventes at lukke ned for rejsemuligheder fra regionen. Udenrigsministeriet anbefaler derfor, at man kontakter sit fly- eller rejseselskab for at undersøge hjemrejsemulighederne. Hvis man har været i regionen eller påtænker at rejse til Danmark, skal man være særligt opmærksom på krav om test og isolation. Danske fastboende i Sydafrika opfordres til at forblive i landet og at følge lokale myndigheders anvisninger.
Ved akut behov for rådgivning kan Udenrigsministeriets Globale Vagtcentral kontaktes på bbb@um.dk eller +4533921112.

SSI følger udviklingen mhp. evt. justering af indstillingerne. Den nationale taskforce for COVID-19 rejserestriktioner følger også situationen tæt og vil i den kommende tid vurdere, om der er behov for yderligere tiltag eller restriktioner."
"1642169228-126","https://sum.dk/nyheder?categorizations=9819&page=9","Skærpede tiltag i Ishøj Kommune","https://sum.dk/nyheder/2021/februar/skaerpede-tiltag-i-ishoej-kommune","Smitten med COVID-19 har på landsplan været faldende i det nye år. Det har også været tilfældet i Ishøj Kommune. Mens smitten på landsplan fortsat har været faldende i uge 5, er der i Ishøj Kommune set en stigning. 
Sundhedsminister Magnus Heunicke siger: 

Smitten skal ned i Ishøj Kommune, der har haft en kraftig stigning med 67 procent på smittekurven siden begyndelsen af februar og nu har et incidenstal over 300 smittede per 100.000 borgere. Vi sætter derfor ind med skærpede tiltag i kommunen, så vi handler i tide. Det kræver en fælles indsats fra alle borgere i Ishøj Kommune. Vi opfordrer alle til at blive testet, og skolebørn fra 0. til 4. klasse må desværre overgå til fjernundervisning igen. Jeg har en stor appel til byens borgere om, at alle bakker op om at få knækket kommunens smittekurve nu.

Regeringen har bl.a. på baggrund af indstilling fra Indsatsgruppen, herunder sundhedsmyndighederne, besluttet, at der indføres en række tiltag for at knække kurven i Ishøj kommune. Tiltagene er bl.a.:

Etablering af lokal task force i Ishøj Kommune.
Opfordring til alle indbyggere i Ishøj Kommune om at lade sig teste i uge 7.
Elever i 0.-4. klasse hjemsendes fra mandag den 15. februar 2021 til og med den 28. februar 2021.
Styrket kommunikation og håndhævelse.

 Læs mere her: Faktaark om skærpede tiltag i Ishøj Kommune"
"1642169028-49","https://sum.dk/nyheder?categorizations=9819&page=17","Politisk aftale om frivillig smittesporingsapp for COVID-19","https://sum.dk/nyheder/2020/maj/politisk-aftale-om-frivillig-smittesporingsapp-for-covid-19-","Regeringen, Venstre, Radikale Venstre, Socialistisk Folkeparti, Enhedslisten, Det Konservative Folkeparti, Liberal Alliance, Alternativet og Susanne Zimmer (UFG) har den 15. maj 2020 indgået aftale om principper, formål og teknologisk løsning for den danske smitteopsporingsapp. 

Regeringen og aftalepartierne er enige om, at formålet med appen er smitteopsporing, hvor danskerne nemt og anonymt kan give besked til personer, som de har været tæt på, hvis de får COVID-19. Og de vil få samme besked, hvis de har været tæt på en person, der har fået COVID-19. 

Appen anvender efter anbefalinger fra eksperter en decentral kontaktregistrering, hvor data om borgeres kontakter udelukkende gemmes på telefonen. Appen baseres på ny teknologi fra Google og Apple, som i disse uger indarbejdes i den danske app, som udvikles af it-virksomheden Netcompany. 
 Magnus Heunicke, sundheds- og ældreminister:

Jo flere danskere, der downloader smitte|stop, jo mere kan appen hjælpe os alle til at bremse smittekæder. Derfor er det vigtigt, at der er bred politisk opbakning til den kommende app med nogle helt klare principper for formål, privacy og beskyttelse af danskernes data. Appen skal være sikker og nem at bruge for danskerne.

Rasmus Horn Langhoff (S):

Dette er et vigtigt og effektivt redskab imod smittespredning af COVID-19.

Martin Geertsen, (V):

Det virker helt naturligt, at man bruger moderne teknologi i forsøget på at opspore og dermed bremse corona-smitten. For os har det været vigtigt at sikre, at danskernes data bliver forsvarligt opbevaret, hvor den enkelte selv har kontrol over sine egne personlige oplysninger. Det synes vi er lykkedes med den app, der nu præsenteres i kampen mod corona.

Stinus Lindgreen, (RV):

Der er stort potentiale i at benytte teknologi som et supplement til at opspore og bryde smittekæder, hvilket er vigtigt for at have kontrol med epidemien - ikke mindst nu hvor der forventes øget aktivitet i samfundet. For Radikale Venstre har det været helt afgørende at sikre, at den valgte løsning har ét fokus - nemlig smitteopsporing - og ikke har elementer af adfærdsregulering. Samtidig skal en anonym decentral løsning sikre det højeste niveau af datasikkerhed og beskyttelse af borgernes privatliv uden mulighed for sporing af den enkelte borger. Det er vigtigt, at appen kommer til at fungere på tværs af grænser, da det vil være vigtigt i de kommende måneder, og så skal vi naturligvis følge anvendelsen over tid for at vurdere, om appen fungerer som ventet.

Kirsten Normann Andersen (SF):

Vi er glade for, at der er indgået en aftale om en app med decentral lagring. Det har været afgørende for SF, at smittesporing og hensynet til retten til privatliv går hånd i hånd, og det lægger aftalen op til. Appen kan være et fint værktøj til smittesporing, men det er vigtigt, at vi først og fremmest undgår, at smitten spredes.

Peder Hvelplund (EL):

Det har været helt afgørende for os i Enhedslisten at Corona-Appen skal beskytte privatlivet og være et sikkert redskab til smittesporing. Der er blevet lyttet til vores kritik og bekymringer undervejs, og nu er vi landet på den model der sikrer brugernes privatliv allerbedst, det er jeg meget tilfreds med.

Torsten Gejl (ALT):

Med denne smittesporingsapp jager vi Coronavirussen aggressivt. Vi er efter den overalt hvor den befinder sig. Og når vi finder den, hjælper og isolerer vi dem, der er smittet, så smittesporet dør ud.

Data fra appen kan udover at hjælpe borgerne med smitteopsporing bidrage med information om smittespredning til brug for planlægning af testkapacitet. Partierne er derfor enige om, at den enkelte borger skal have mulighed for, som et tilvalg, at dele sine data fra appen anonymt og aggregeret med sundhedsmyndighederne. 
Udvikling og rådgivning
Sundheds- og Ældreministeriet og Digitaliseringsstyrelsen samarbejder om udvikling af appen med it-virksomheden Netcompany som leverandør. Appen drøftes løbende i et netop nedsat Advisory Board, der består af en række forskere på området, sikkerhedseksperter og medlemmer fra regeringens Dataetisk Råd. Endelig er der igangsat et eksternt sikkerhedsreview af koden, appen vil blive drøftet i regeringens cybersikkerhedsråd og Datatilsynet er involveret i udviklingsarbejdet. 

Appen forventes færdigudviklet og klar til lancering medio juni, når den nye teknologi fra Google og Apple er blevet tilgængelig for sundhedsmyndigheder og indarbejdet i den danske smittestops-app. 

Pressemeddelelse af den 1. maj 2020: ""Ny Advisory Board skal rådgive myndighederne om den kommende danske smittestop-app""

Politisk aftale om frivillig smittesporingsapp for COVID-19 (PDF) 

Faktaark - appen smittestop (PDF) 
Kontaktinfo:
Sundheds- og Ældreministeriets pressetelefon, tlf.: 2132 4227 
Rasmus Horn Langhoff (S), tlf.: 6162 5191 
Martin Geertsen (V), tlf.: 6162 3040 
Stinus Lindgreen (RV), tlf.: 3337 4712 
Kirsten Norman Andersen (SF), tlf.: 6162 3040 
Peder Hvelplund (EL), tlf.: 6162 3231 
Per Larsen (K), tlf.: 9898 6598 
Henrik Dahl (LA), tlf.: 6162 4573 
Torsten Gejl (ALT), tlf.: 6162 4651"
"1642169155-97","https://sum.dk/nyheder?categorizations=9819&page=12","Nye Covid-19-tiltag i Hovedstadsområdet","https://sum.dk/nyheder/2020/december/nye-covid-19-tiltag-i-hovedstadsomraadet-","Smitten med COVID-19 i Danmark er på et højt niveau – særligt i en række kommuner i Hovedstadsområdet. Indsatsgruppen for COVID-19-håndtering, herunder sundhedsmyndighederne, vurderer på den baggrund, at der er behov for tiltag i 17 kommuner i Hovedstadsområdet, hvor kombinationen af et højt smitteniveau, befolkningstæthed og årstiden indebærer en risiko for eskalerende smitte.
Læs om udviklingen af antal smittede i Hovedstadsområdet
Regeringen har valgt at følge Indsatsgruppens, herunder sundhedsmyndighedernes, anbefaling. På den baggrund og inden for rammerne af det nationale varslingssystem iværksættes intensiverede tiltag inden for fire områder i 17 kommuner i Hovedstadsområdet.
En række af tiltagene vil gælde i hele landet.
Læs pjece om de nye tiltag
De 17 kommuner er: Albertslund, Ballerup, Brøndby, Dragør, Frederiksberg, Gentofte, Gladsaxe, Glostrup, Herlev, Hvidovre, Høje-Taastrup, Ishøj, København, Lyngby-Taarbæk, Rødovre, Tårnby og Vallensbæk.
De nødvendige tiltag træder som udgangspunkt i kraft den 7. december 2020, men alle opfordres til snarest muligt at følge de nye retningslinjer. Tiltagene er foreløbigt gældende til og med den 2. januar 2021.
Indsatsgruppen, herunder sundhedsmyndighederne, følger udviklingen i COVID-19-smitten i hele landet nøje."
"1642169330-165","https://sum.dk/nyheder?categorizations=9819&page=5","Incidensgrænserne for automatisk nedlukning hæves","https://sum.dk/nyheder/2021/juli/incidensgraensen-for-automatisk-nedlukning-haeves","Epidemikommissionen har på baggrund af vurdering fra sundhedsmyndighederne indstillet at hæve incidensgrænserne for den automatiske nedlukningsmodel som følge af udfordring med, at nogle kommuner og sogne risikerer nedlukning på grund af stigende smitte bredt i Danmark. 
Grænsen for den testjusterede incidens i kommuner hæves til 500 smittede per 100.000 indbyggere, og grænsen for incidens på sogneniveau hæves til 1000 smittede per 100.000 indbyggere.
De øvrige grænser for minimumsantal smittede og positivprocent fastholdes.
Statens Serum Institut har vurderet, at det er forsvarligt at hæve incidensgrænsene, blandt andet som følge af, at vaccinationsindsatsen går hurtig fremad, og at størstedelen af de ældre og svækkede i samfundet, som hidtil har været i risiko for et alvorligt sygdomsforløb, på nuværende tidspunkt er færdigvaccineret. 
Reglerne træder i kraft i dag den 16. juli."
"1642169102-77","https://sum.dk/nyheder?categorizations=9819&page=14","Dansk udlån af respiratorer til Albanien til brug for behandling af COVID-19","https://sum.dk/nyheder/2020/september/dansk-udlaan-af-respiratorer-til-albanien-til-brug-for-behandling-af-covid-19","Albanien modtager 30 respiratorer fra Danmark til brug for behandling af COVID-19 patienter i uge 39. Beslutningen om udlånet til Albanien er truffet af den nyetablerede interministerielle taskforce for koordination af civile bidrag i sundhedskrise og sker på baggrund af en konkret vurdering af en række sundhedsfaglige og udenrigspolitiske hensyn. Taskforcen består af Udenrigsministeriet, Sundheds- og Ældreministeriet og Forsvarsministeriet og en række styrelser. Taskforcens mandat er at sikre, at der sker en hurtig, effektiv og korrekt håndtering af anmodninger fra udlandet om civil bistand.
Respiratorerne er af mærket ChenWei og er fremstillet i overensstemmelse med gældende EU-direktiver (CE mærket). Staten overtog i august 80 respiratorer fra Region Hovedstaden, som der for nuværende ikke er behov for i det danske sundhedsberedskab. Respiratorerne kan dermed udlånes som støtte til andre lande. Udlånet sker i ét år med mulighed for forlængelse, og der er mulighed for at få respiratorerne retur, hvis der skulle blive brug for dem i det danske sundhedsvæsen.
Respiratorerne har de ventilationsformer, der er hensigtsmæssige til behandling af COVID-19 patienter med lungesvigt, og giver mulighed for tilstrækkelig ilttilførsel samt tilfører tilstrækkeligt lufttryk i slutningen af udåndingsfasen, hvilket vurderes afgørende for optimal respiratorbehandling af COVID-19 patienter.
Region Hovedstaden oplyser, at det kræver uddannelse af personalet at bruge denne type respirator, og at det på grund af brugergrænsefladen ikke er hensigtsmæssigt at have denne type respirator som back-up til regionens øvrige intensive respiratorer. Der har pågået en sundhedsfaglig dialog mellem Region Hovedstaden og Albanien, hvor de albanske myndigheder har tilkendegivet at have de rette kompetencer til at betjene respiratorerne. For at sikre den mest hensigtsmæssige overlevering af respiratorerne, er der i forbindelse med overleveringen udsendt en medarbejder fra Beredskabsstyrelsen og en intensivlæge fra Region Hovedstaden. De vil bl.a. bistå med introduktion og vejledning i betjening af respiratorerne, både ved fysisk tilstedeværelse i Albanien samt over videokonference.
Forsvarsministeriet har sammen med Beredskabsstyrelsen arrangeret transporten af respiratorer til Albanien.
Taskforcen arbejder fortsat på at afklare modtagerland til yderligere 50 respiratorer, som Sundheds- og Ældreministeriet har overtaget fra Region Hovedstaden med henblik på udlån til lande med behov for støtte under COVID-19."
"1642169005-40","https://sum.dk/nyheder?categorizations=9819&page=18","Yderligere 11 Testcenter Danmark-telte på vej","https://sum.dk/nyheder/2020/april/yderligere-11-testcenter-danmark-telte-paa-vej","Efter gode erfaringer med pilottesten af de første fem test-telte, vil der i den kommende tid blive rejst lignende hvide telte yderligere 11 steder i landet. Teltene vil have faciliteter til at teste forskellige grupper af borgere på daglig basis – og vil, når de er klar, indgå i det nye Testcenter Danmark-beredskab, der skal teste borgere.
Sundheds- og ældreminister Magnus Heunicke siger:
Der er arbejdet benhårdt for at få det her op og køre. Testcenter Danmark er et afgørende element i den smitteovervågning i samfundet, som er nødvendig for fortsat at åbne Danmark kontrolleret og gradvist op”, siger sundheds- og ældreminister Magnus Heunicke.
Med opsætningen af de nye telte udbygges den samlede testkapacitet. Teltene vil i løbet af de kommende uger blive taget i brug i takt med, at mandskab og logistik er på plads. Der arbejdes på at kunne teste op mod 20.000 om dagen i Testcenter Danmark på længere sigt.
Formand for Danske Regioner Stephanie Lose siger:

Regionerne er klar til at levere vores bidrag til, at de nye test-centre kommer til at fungere. Jeg vil gerne sige tak til det personale, som med kort varsel rykker ud. Samtidig med at flere danskere bliver testet i Testcenter Danmark-regi, tester vi også stadigt flere på hospitalerne. Det er en kæmpe indsats, der ydes i alle led af test-kæden, og i regionerne er vi glade for at kunne yde vores bidrag.

De nye telte forventes på indstilling fra regionerne opsat i Hjørring, Thisted, Viborg, Herning, Esbjerg, Kolding, Roskilde, Bornholm, Ballerup, Hillerød og Hvidovre.
Med placeringen af teltene bliver der bl.a. taget hensyn til en geografisk fordeling samt smittetryk i området.
De fem telte, der allerede er opsat, befinder sig i: Århus, Næstved, Odense, Østerbro og Aalborg.
Testcenter Danmark kommer til at arbejde med to forskellige test. For det første virustesten, der tester for, hvorvidt man har COVID-19. For det andet vil der i teltene på sigt udføres antistoftest, som tester, hvorvidt man har dannet antistoffer, og dermed viser tegn på allerede at have haft COVID-19.
Etableringen af Testcenter Danmark er foregået i samarbejde med regeringen og Danske Regioner bistået af støtte fra Novo Nordisk Fonden og medicinalvirksomheden Novo Nordisk. Novo Nordisk Fonden har bevilget op til 250 mio. kroner til etableringen af et nationalt testcenter, og Novo Nordisk har bistået med mandskab og teknologi til etablering og gennemførelse af test.
Kontaktinfo:
Sundheds- og Ældreministeriets pressetelefon: 21 32 47 27 
Dansk Regioners pressetelefon: 51 51 18 18 
Novo Nordisk Fonden, pressechef Christian Mostrup: 30 67 48 05"
"1642169312-159","https://sum.dk/nyheder?categorizations=9819&page=6","Danmark køber 1,17 mio. doser Pfizer-BioNTech COVID-vacciner fra Rumænien","https://sum.dk/nyheder/2021/juni/danmark-koeber-117-mio-doser-pfizer-biontech-covid-vacciner-fra-rumaenien","Muligheden for købet er foranlediget af, at Rumænien for tiden oplever en lav vaccinationstilslutning, hvorfor landet har overskydende vaccinedoser, som de ønsker at sælge.
Sundhedsminister Magnus Heunicke siger:

Med de indkøbte vacciner fra Rumænien kan flere danskere blive færdigvaccineret hurtigt. Det er ikke mindst vigtigt, nu hvor vi desværre har en mere smitsom deltavariant, som først blev fundet i Indien, men som i øjeblikket breder sig hastigt i Danmark og resten af verden. Vi kan lave aftalen, fordi Rumænien oplever en lav vaccinationstilslutning, og derfor ønsker at sælge overskydende vacciner, som de ikke får brugt.

Den endelige planlægning af pakning og transport af vaccinerne foregår stadig, men Statens Serum Institut - der forestår købet og logistikken – forventer at de første vacciner eventuelt allerede kan være i Danmark i denne uge.
Sundhedsstyrelsen vil opdatere vaccinationskalenderen på baggrund af de ekstra vacciner fra Rumænien.
Udenrigsminister Jeppe Kofod siger:

Takket være godt diplomatisk samarbejde og gode relationer mellem Danmark og Rumænien er det nu lykkedes at indgå en aftale om, at vi køber nogle af Rumæniens overskydende vacciner til vores eget vaccinationsprogram. Jeg er meget glad for, at det er lykkedes, og der skal lyde en stor tak til Rumænien for det gode samarbejde. Ligesom Danmark løbende har doneret og udlånt overskydende vacciner til andre lande, er denne aftale også et stærkt signal om europæisk og internationalt samarbejde i kampen mod corona.

For yderligere information kontakt pressevagt@sum.dk"
"1642169318-161","https://sum.dk/nyheder?categorizations=9819&page=6","Nye regler for coronapasset","https://sum.dk/nyheder/2021/juli/nye-regler-for-coronapasset-","Fra og med 1. juli giver en negativ PCR-test et gyldigt coronapas i Danmark i 96 timer efter testen er foretaget. Gyldigheden for en negativ antigentest fastholdes på 72 timer.
Reglerne for coronapas til børn er også ændret fra og med i dag, så alle børn under 16 år nu er undtaget for at skulle vise coronapas. Indtil i dag har det kun været børn under 15 år, der var undtaget for at skulle vise coronapas.
Også EU-forordningen om det europæiske coronapas (EU's digitale covidcertifikat) er trådt i kraft den 1. juli. Det betyder, at alle EU- og Schengenlande nu skal anerkende det europæiske coronapas. Den danske coronapas-app fungerer som det europæiske covidcertifikat, hvis man er testet negativ, er vaccineret eller tidligere smittet.
Borgere, der ikke bruger app’s kan hente dokumentation på Sundhed.dk for vaccination, testresultat eller tidligere smitte. Det gælder også ved rejser i EU- og i Schengenområdet.
Læs mere om det europæiske coronapas på Coronasmitte.dk
Immunitet i 12 måneder
Fra og med den 7. juli sker en række yderligere tilpasninger af coronapasapp’en og reglerne. De danske reglerfor immunitet efter vaccination og tidligere smitte ændres, så man er at betragte som immun i 12 måneder efter, at man er færdigvaccineret eller har været testet positiv. Ændringen sker på baggrund af anbefaling fra Sundhedsstyrelsen.
Coronapas-appen er downloadet mere end 2 mio. gange, siden den blev lanceret 28. maj. Man skal opdatere sin app i App Store eller Google Play for, at ændringerne træder i kraft."
"1642168968-26","https://sum.dk/nyheder?categorizations=9819&page=19","10 hjemvendte borgere uden symptomer på smitte med ny Coronavirus","https://sum.dk/nyheder/2020/februar/10-hjemvendte-borgere-uden-symptomer-paa-smitte-med-ny-coronavirus-","De 11 passagerer landede i Bruxelles søndag aften. Her blev de mødt af det danske sundhedspersonale fra forsvaret. En af de 11 blev indlagt i Bruxelles til nærmere undersøgelse. De øvrige 10 fortsatte til Danmark i forsvarets Challenger-fly efter at forsvarets sundhedspersonale havde foretaget en grundig vurdering af hver enkelt.
 Efter de er landet i Roskilde Lufthavn, er de endnu engang blevet underlagt en konkret individuel risikovurdering som en del af det danske sundhedsberedskab, med grundig gennemgang af hver enkelt om deres færden og kontakter. Det er disse oplysninger til sammen, der får Sundhedsstyrelsen og Styrelsen for Patientsikkerhed til at konkludere, at der ikke er grund til at indlægge borgerne.
Magnus Heunicke siger:

De 10 borgere er nu blevet transporteret hjem. De holder sig i frivillig hjemmeisolation og der vil blive fulgt op på dem af Styrelsens for Patientsikkerheds læger. Opstår der den mindste tvivl om deres tilstand, vil sundhedsberedskabet være klar til at opskalere indsatsen.

 Forsvarets Challenger-fly landede i Roskilde lufthavn natten til mandag, hvor de blev mødt af overlæger fra Styrelsen for Patientsikkerhed og sundhedspersonale. Efter modtagelse og undersøgelse blev de transporteret videre af beredskabet i deres hjemregion.
 Borgerne følges af sundhedsmyndighederne og skal måle deres temperatur to gange dagligt. Borgerne har endvidere tilkendegivet, at de vil holde sig hjemme. To af de 10 er i egentlig hjemme-karantæne ud fra en vurdering af at de er i høj-risiko, da de har været i kontakt med en person der er under mistanke for smitte. Ved ’høj’ smitterisiko øges sikkerheden, og alle rejser og kontakt til andre mennesker frarådes til og med 14. dag fra risiko-kontakt. Der iværksættes daglig opsøgende kontakt fra sundhedspersonale med temperaturovervågning.
Yderligere oplysninger
Kommunikations- og pressechef Christian Lehmann, tlf. 26 80 40 26"
"1642169306-156","https://sum.dk/nyheder?categorizations=9819&page=6","Danskerne tilslutter sig i stort tal vaccinationsprogrammet","https://sum.dk/nyheder/2021/juni/danskerne-tilslutter-sig-i-stort-tal-vaccinationsprogrammet","Den 27. december 2020 gik Danmark i gang med et ambitiøst vaccinationsprogram, hvor målet er at tilbyde vaccination mod COVID-19 til alle danskere på 16 år og derover. De første målgrupper, der blev tilbudt vaccination, var de mest udsatte og de mest sårbare borgere, som risikerede de sværeste forløb med sygdommen.
I første omgang var det plejehjemsbeboere efterfulgt af personer på 65 år og derover, som modtager praktisk hjælp og personlig pleje, frontpersonale i sundheds- og socialvæsenet, udvalgte personer med særlig øget risiko for alvorligt sygdomsforløb og udvalgte pårørende til disse, samt alle borgere født i 1956 eller før.
Disse borgere er inviteret til vaccination i ni separate målgrupper, og den samlede tilslutning til første vaccinationsstik for disse ligger på næsten 95 procent.
Sundhedsminister Magnus Heunicke:

Det er særdeles positivt, at danskerne er så villige til både at beskytte sig selv men også andre mod smitte ved at lade sig vaccinere. Vi ved fra undersøgelser, at danskerne har en høj villighed til at lade sig vaccinere. Men det gør mig glad at se, at det også udmønter sig i handling. Der er stadig mange, der mangler at blive tilbudt vaccination, og jeg håber, at de i lige så høj grad vil sige ja tak. Vaccination er nøglen til at lægge epidemien bag os, og for at nå dertil kræver det en fortsat høj tilslutning. 

Vaccinationsudrulningen fortsætter med resten af befolkningen over 16 år. Alle borgere over 50 er inviteret til vaccination, og resten modtager en invitation inden længe.
I dag har 2.206.276 danskere modtaget mindst én vaccinedosis. Det svarer til 37,7 procent af den samlede befolkning. 1.291.222 er færdigvaccineret, svarende til 22,1 procent af befolkningen.



Målgruppe
Tilslutning til første stik i procent


1. Plejehjemsbeboere
95,7


2. Personer født i 1956 og ældre som modtager praktisk hjælp og personlig pleje (65+ år)
91,9


3. Personer født i 1936 og ældre (85+ år)
95,4


4. Personale i sundhedsvæsenet og dele af socialvæsenet
98,4


5. Udvalgte personer i særligt øget risiko for alvorligt sygdomsforløb
92,6


6. Udvalgte pårørende til personer i særligt øget risiko for et alvorligt sygdomsforløb
91,8


7. Personer i alderen 80-84 år
96,0


8. Personer i alderen 75-79 år
95,8


9. Personer i alderen 65-74 år
93,6


I alt
94,9




Graf: Vaccinetilslutning angivet i procent



Klik for at se grafen i større format"
"1642169415-197","https://sum.dk/nyheder?categorizations=9819&page=2","Sundhedsministeren er testet positiv for covid-19","https://sum.dk/nyheder/2021/december/sundhedsministeren-er-testet-positiv-for-covid-19","Sundhedsminister Magnus Heunicke er i dag tirsdag den 7. december testet positiv for covid-19 via en PCR-test foretaget i Belgien. Ministeren ankom til Bruxelles i går aftes for at deltage i rådsmøde.. Tirsdag morgen inden mødet tog han en selvtest, som viste sig at være positiv og som efterfølgende blev bekræftet med en særlig hurtig PCR-test. Ministeren har det godt efter omstændighederne, men har milde symptomer i form af ondt i halsen.
Der er iværksat smitteopsporing af alle sundhedsministerens nære kontakter efter både de danske og belgiske sundhedsmyndigheders retningslinjer.
Sundhedsministeren kørte fredag med både metro og S-tog i København, og det  kan ikke fastslås, hvor sundhedsministeren er smittet. Sundhedsministeren varetager fortsat sit arbejde i videst muligt omfang fra sit hotelværelse i Bruxelles
Sundhedsministeriet kan oplyse, at der blev afholdt julefrokost i Sundhedsministeriet fredag den 3. december. Julefrokosten fandt sted på to forskellige lokationer. Sundhedsministeren deltog i den julefrokost, der blev afholdt i selve Sundhedsministeriet i Holbergsgade. Ved denne julefrokost er der på nuværende tidspunkt konstateret ét yderligere smittetilfælde. Alle medarbejdere, der er nære kontakter, er derfor blevet opfordret til at følge sundhedsmyndighedernes anbefalinger og retningslinjer om at lade sig teste på 4.- og 6.-dagen. Arrangementet blev afholdt i tråd med Sundhedsstyrelsens gældende råd og anbefalinger, og der var indkøbt antigenselvtest til alle deltagere, så den kunne tages inden julefrokosten. Der er i øvrigt indført krav om gyldigt coronapas ved fysisk fremmøde i Sundhedsministeriet."
"1642169168-102","https://sum.dk/nyheder?categorizations=9819&page=11","Udvidelse af den eksisterende COVID-19-testkapacitet","https://sum.dk/nyheder/2020/december/udvidelse-af-den-eksisterende-covid-19-testkapasitet","Antallet af smittede med COVID-19 i Danmark stiger voldsomt. Kombineret med, at der frem mod jul forventes fortsat pres på testkapaciteten, er der behov for at øge testkapaciteten betragteligt op til og henover jul og nytår. 
Regeringen vil udbygge den offentlige testkapacitet markant i dagene op til jul. Regionerne har tilkøbt mere laboratoriekapacitet i det private, og TestCenter Danmark er også ved at se på, hvordan de kan udvide analysekapaciteten ved hjælp af private leverandører. Herudover skal hurtigtest tages mere systematisk i brug som en del af den offentlige coronaindsats.  
Hurtigtest som et supplement til PCR-tests
I den nuværende situation med en akut og kraftig stigning i smitten, vurderes det, at der er behov for at supplere den offentlige testindsats med brugen af hurtigtest. Man skal dog være opmærksom på, at hurtigtest ikke er lige så præcise som PCR test, og de vil derfor ikke kunne anvendes til samme formål som PCR-test, jf. boks 1. Hurtigtest vil alene tilbydes som et supplement til de offentlige PCR-test til fx screening af bestemte grupper og arbejdspladser eller ifm. begivenheder."
"1642169282-147","https://sum.dk/nyheder?categorizations=9819&page=7","Coronapas: Positiv test giver nu immunitet i 180 dage","https://sum.dk/nyheder/2021/april/coronapas-positiv-test-giver-nu-immunitet-i-180-dage","Ændringen sker på baggrund af sundhedsmyndighedernes nye vurdering af immunitetsperioden, hvor der med udgangspunkt i ny faglig viden findes grundlag for, at coronapasset kan være gældende i op til 6 måneder efter bekræftet infektion med COVID-19.

Et flertal af Folketingets partier blev den 22. marts enige om Rammeaftale om plan for genåbning af Danmark. Aftalen omfatter et krav om coronapas i dele af erhvervslivet og kulturlivet.
Se aftalen her
Coronapasset kan bruges som dokumentation for, om en borger er henholdsvis:

Færdigvaccineret
Testet negativ indenfor 72 timer (både PCR- og antigen-test)
Immun på grund af en overstået infektion med Covid-19 

Sundhedsmyndighedernes hidtidige vurdering har været, at hvis man tidligere har været smittet med COVID-19, betragtes man som immun i 2-12 uger efter den positive test er foretaget. Sundhedsmyndighederne har siden foretaget en ny vurdering af immuniteten efter overstået smitte og finder på baggrund af ny viden og data grundlag for at fastsætte en længere periode. Sundhedsmyndighederne vurderer, at coronapasset kan være gældende i op til 6 måneder (eller 180 dage) efter bekræftet infektion med ny coronavirus.
De nye immunitetsregler er nu indarbejdet i bekendtgørelser og retningslinjer om coronapas, som er trådt i kraft i forbindelse med den yderligere genåbning d. 21. april.
Der skelnes i de nuværende regler ikke mellem, om den positive test skal være foretaget som en PCR-test eller en antigentest. Det er dog sundhedsmyndighedernes anbefaling, at tidligere smitte alene bør dokumenteres på baggrund af en positiv PCR-test, hvilket ligger i forlængelse af den generelle anbefaling om, at en positiv antigentest bør følges op af en konfirmatorisk PCR-test. Derfor vil sundhedsministeren nu anmode Epidemikommissionen om en indstilling på, hvorvidt reglerne kan ændres yderligere, så immunitet som følge af tidligere smitte med COVID-19 fremover kun kan dokumenteres på baggrund af en positiv PCR-test.
Yderligere info om coronapas kan findes her"
"1642168992-35","https://sum.dk/nyheder?categorizations=9819&page=18","Regeringen sikrer ekstra rengøring og hygiejneløft i daginstitutioner, skoler og plejehjem efter genåbningen af Danmark","https://sum.dk/nyheder/2020/april/regeringen-sikrer-ekstra-rengoering-og-hygiejneloeft-i-daginstitutioner-skoler-og-plejehjem-efter-genaabningen-af-danmark","Regeringen har afsat et trecifret millionbeløb til understøttelse af rengøring i dagtilbud, skoler, ungdomsuddannelsesinstitutioner, plejehjem og sociale dag- og døgntilbud. Det skal sikre, at kontaktpunkter såsom dørhåndtag, gelændere og toiletter rengøres flere gange dagligt for at mindske smittespredning.
Sundheds- og ældreminister Magnus Heunicke siger:

Når vi begynder at genåbne dele af samfundet efter påske, er forudsætningen, at det foregår kontrolleret. Det betyder bl.a., at vi stiller højere krav til den daglige rengøring for at mindske smittespredning. For regeringen er det helt afgørende, at genåbningen foregår forsvarligt, derfor understøtter vi kravet om øget rengøring i institutionerne med et økonomisk tilskud.

Erfaring viser, at god hygiejne hjælper med at mindske smitten i samfundet. Det betyder både, at hver enkelt skal sørge for ofte og grundigt at vaske hænder, men det betyder også at hyppig rengøring af fælles kontaktpunkter både hjemme og i offentlige rum hjælper med at undgå smittespredning.
Børne- og undervisningsminister Pernille Rosenkrantz-Theil siger:

Der er restriktive krav til rengøring, og derfor er der, som både faglige organisationer, forældre og kommuner har sagt, behov for flere ressourcer til at løfte opgaven. Vi kommer selvfølgelig til at følge genåbningen tæt og støtte processen, så godt vi kan.

Udover øget rengøring af dagtilbud, skoler og ungdomsuddannelsesinstitutioner, når de åbner efter påske, skal rengøringsindsatsen på plejehjemmene og sociale dag- og døgntilbud ligeledes øges. Her deler beboere nemlig samme faciliteter, og derfor er det er vigtigt at opretholde et højt hygiejneniveau for at undgå smittespredning.

Det ekstra løft skal samtidig skabe arbejdspladser for servicepersonale. Udbruddet af coronavirus i Danmark har haft store konsekvenser for servicebranchen, hvor flere servicevirksomheder har måtte afskedige medarbejdere. Det er derfor positivt, at nogle af disse medarbejdere nu kan forventes at få deres job tilbage som følge af de arbejdsopgaver, der skabes af de nye hygiejnekrav. Dertil vil jobcentre og A-kasser understøtte rekrutteringen af personale.

Det konkrete beløb fastsættes i dialog med KL. I første bølge vil det være dagtilbud, grundskoler og SFO’er, gymnasiale uddannelser, plejehjem og sociale dag- og døgntilbud, der får tilskud til rengøring og hygiejneløft.
Kontaktinfo:
Sundheds- og Ældreministeriet: Pressetelefon: 21 32 47 27 Mail: pressevagt@sum.dk"
"1642168995-36","https://sum.dk/nyheder?categorizations=9819&page=18","Regeringen indgår aftale med bredt flertal om genåbningen af Danmark","https://sum.dk/nyheder/2020/april/regeringen-indgaar-aftale-med-bredt-flertal-om-genaabningen-af-danmark","null"
"1642169086-71","https://sum.dk/nyheder?categorizations=9819&page=15","COVID-19: Status på udbrud i Aarhus","https://sum.dk/nyheder/2020/august/covid-19-status-paa-udbrud-i-aarhus","Smitteudbredelsen i Aarhus går fortsat den rette vej. Sundhedsmyndighederne har på et møde i dag, ud fra en samlet vurdering af smittesituationen i Aarhus, besluttet, at de særlige tiltag, der blev iværksat den 7. august 2020, ophæves fra i dag.
Samtidig vil begrænsningen i åbningstiden for barer, cafeer m.v. fra kl 24.00-02.00 i Aarhus ophøre fra midnat d. 29. august 2020 (natten mellem d. 28. og 29. august 2020).
Anbefaling om generel begrænsning på maksimalt 50% fremmøde ved fysisk tilstedeværelse på ungdomsuddannelserne i Aarhus ophæves ligeledes fra i dag. Men sundhedsmyndighederne fremhæver, at der ses et forhøjet antal smittede blandt unge og opfordrer til skærpet opmærksomhed og overholdelse af Sundhedsstyrelsens retningslinjer ved tilfælde af COVID-19 i dagtilbud, skoler og ungdomsuddannelser, der er opdateret d. 25. august 2020.
Der er fortsat også generelt et lettere forhøjet antal smittede i forhold til indbyggetallet Aarhus Kommune, og sundhedsmyndighederne opfordrer til, at der fortsat er skærpet opmærksomhed på generelle retningslinjer og anbefalinger med henblik på, at nedbringe smittespredningen."
"1642169404-192","https://sum.dk/nyheder?categorizations=9819&page=2","Selvtest til skoleelever skal være med til at bryde smittekæder","https://sum.dk/nyheder/2021/november/selvtest-til-skoleelever-skal-vaere-med-til-at-bryde-smittekaeder-","På baggrund af den nuværende smittesituation og behovet for at udvide testindsatsen til flere årgange af skoleelever er regeringen og KL enige om, at kommunerne kan supplere testindsatsen på skoler mv. med et tilbud om at teste for covid-19 med antigenselvtest. Formålet med dette set-up er at øge tilgængeligheden af test, under hensyntagen til udbuddet af arbejdskraft, og gøre det nemmere for børnene at blive testet.
Testen vil kunne bruges i stedet for de screeningstest og 0.-dagstest, som eleverne kan få taget på skolen, men vil ikke kunne bruges i stedet for PCR-testen på 4.- og 6.-dagen, hvis eleven er blevet nær kontakt i skolen.
Set-uppet kan implementeres således, at børn fra og med 1. klasse, som ikke er vaccinerede eller tidligere smittede, får uddelt antigenselvtestkit på skolerne, som de tager med hjem. Herefter vil det være op til eleven sammen med forældrene at foretage testen. Instruktionen i indlægssedlen skal følges i forbindelse med testningen. Kommunerne kan implementere andre løsninger afhængigt af lokale behov. 
Sundhedsstyrelsen anbefaler, at man ved et positivt svar på en selvtest får testresultatet bekræftet, og at man derfor ringer til Smitteopsporing i Styrelsen for Patientsikkerhed, som kan henvise til en opfølgende PCR-test. Først ved positivt svar på PCR-testen sættes der gang i kontaktopsporing.
Selvtest indberettes ikke, og resultatet kommer derfor ikke til at fremgå på sundhed.dk eller i coronapasset.
KL og regeringen er enige om, at der er behov for en indfasningsperiode. Det forventes, at der i starten af december eller snarest derefter vil være selvtest klar til brug på skolerne.
Det er udgangspunktet, at det samlede test-setup på skolerne ophører den 31. marts 2022.
Muligheden for selvtest vil kunne bruges på folkeskoler og fri- og privatskoler."
"1642169164-101","https://sum.dk/nyheder?categorizations=9819&page=12","Udvidelse af skærpede tiltag til i alt 69 kommuner","https://sum.dk/nyheder/2020/december/udvidelse-af-skaerpede-tiltag-til-i-alt-69-kommuner","Den 9. december 2020 trådte en række skærpede tiltag og restriktioner i 38 kommuner i kraft. På anbefaling fra Indsatsgruppen, herunder sundhedsmyndighederne, har regeringen besluttet at udvide den nuværende geografiske afgrænsning af skærpede tiltag med yderligere 31 kommuner, så i alt 69 kommuner er omfattet. De skærpede tiltag gælder i de 31 nye kommuner fra 11. december 2020 kl. 16.00 til og med 3. januar 2021.
Den geografiske udvidelse sker blandt andet på baggrund af hastigt stigende smittetal, høje positivprocenter og en bekymring for, at de høje smittetal breder sig til yderligere dele af landet, herunder en ny risikovurdering fra SSI, hvor Region Hovedstaden fortsat er på risikoniveau 4 ud af 5, mens Region Midtjylland og Region Sjælland er hævet til risikoniveau 4. Samtidig er der forventning om yderligere bevægelse på tværs af kommunegrænser op til og i forbindelse med jul og nytår. Flere dele af landet er derfor i risiko for at opleve yderligere tiltagende smitte. Det gælder også kommuner, der grænser op til kommuner med høje smittetal.
De skærpede restriktioner og tiltag, der nu gælder i 38 kommuner, udvides på den baggrund til at gælde for yderligere 31 kommuner. I alt omfattes således 69 kommuner.
De skærpede tiltag omfatter således følgende dele af Danmark:
Region Hovedstaden (Bornholms Kommune undtaget).

Hele Region Sjælland.
Hele Region Midtjylland.
Vejle, Fredericia og Middelfart kommuner i Region Syddanmark.
Større danske byer: Odense og Aalborg kommuner.

Sundhedsmyndighederne opfordrer til, at man som borger tager særlige forholdsregler, hvis man har bopæl i en af de berørte kommuner og vælger at bevæge sig uden for de kommuner og regioner, hvor de skærpede tiltag og restriktioner er gældende. Man skal således ”tage sine restriktioner med sig”, hvis man forlader sig kommune.
Der gælder fortsat en række nationale tiltag i hele landet, herunder anbefalinger om begrænsning af social kontakt, forsamlingsforbud, krav og opfordringer om brug af mundbind og visir, og at serveringssteder skal lukke kl. 22.00 mv. De samlede nationale tiltag, der gælder til og med 28. februar 2021, kan læses på www.coronasmitte.dk  
Indsatsgruppen, herunder Sundhedsmyndighederne, følger i øjeblikket smittesituationen meget tæt. Hvis smittetallene stiger yderligere i den kommende tid, kan det blive nødvendigt med geografisk udvidelse af tiltag og/eller indførelse af yderligere skærpede tiltag og restriktioner, jf. varslingssystemet.
Genindførsel af lønkompensation samt forlængede hjælpepakker
Regeringen og arbejdsmarkedets parter har torsdag morgen aftalt at genindføre lønkompensation gældende fra 9. december 2020. Med udvidelsen af de skærpede tiltag kommer lønkompensationsordningen til at gælde hele landet.
Der ses også på at forbedre de øvrige hjælpepakker til erhvervs-og kulturlivet. 
Læs pjece om udvidelse af skærpede tiltag til 69 kommuner – inkl. Indsatsgruppens, herunder sundhedsmyndighedernes, anbefalinger 
Læs faktaark ""Stigende smitte med COVID-19 i flere dele af landet""
Læs seneste risikovurdering fra Statens Serum Institut
Læs mere om hjælpepakker på em.dk
Læs mere om lønkompensation på bm.dk"
"1642169315-160","https://sum.dk/nyheder?categorizations=9819&page=6","Gravide vil fortsat kunne få en gratis kighostevaccination","https://sum.dk/nyheder/2021/juni/gravide-vil-fortsat-kunne-faa-en-gratis-kighostevaccination-","Regeringen har på baggrund af en anbefaling fra Sundhedsstyrelsen valgt at forlænge tilbuddet om gratis kighostevaccination til gravide. Tilbuddet er foreløbig forlænget til 31. marts 2022. Årsagen er, at det fortsat vurderes aktuelt med tiltag, der under Covid-19 epidemien kan forhindre et overbelastet sundhedsvæsen. Formålet med kighostevaccinen til gravide er således at reducere antallet af sårbare patienter, som rammes af alvorlige infektionssygdomme.  
Statens Serum Institut har vurderet, at tilbuddet årligt medfører udgifter på 8,8 mio. kr. Udgifterne for resten af året vil beløbe sig til ca. 4,4 mio. kr. og 2,2 mio. kr. for de tre måneder tilbuddet gælder i 2022. Det tilstræbes at udgifterne holdes inden for rammen af børnevaccinationsprogrammet.
Se bekendtgørelsen her."
"1642169058-61","https://sum.dk/nyheder?categorizations=9819&page=16","Regeringen åbner endnu mere op for besøg på blandt andet plejehjem og sygehuse","https://sum.dk/nyheder/2020/juni/regeringen-aabner-endnu-mere-op-for-besoeg-paa-blandt-andet-plejehjem-og-sygehuse","Sundhedsstyrelsens anbefalinger om blandt andet god hygiejne og hensigtsmæssig adfærd under COVID-19-epidemien skal dog stadig følges.
I tilfælde af lokale smitteudbrud, som det vi fx for nyligt har set i Hjørring, kan Styrelsen for Patientsikkerhed udstede et individuelt påbud om besøgsrestriktion eller besøgsforbud. Det kan således blive aktuelt at lave et nålestikspåbud, hvor man kortvarig lukker ned, og fx ved mistanke om smitte, øget risiko for smitte på en institution eller hvis antallet af smittede personer i en kommune er højt. 
Beboere på landets plejehjem, patienter på sygehuse mv., der siden marts måned har været underlagt besøgsrestriktioner, kan se frem til, at der åbnes endnu mere op for besøg. Sundheds- og ældreminister Magnus Heunicke siger:

Besøgsrestriktionerne blev indført for at beskytte nogle af vores mest sårbare borgere mod coronavirus. Jeg er helt klar over, at det har haft store menneskelige omkostninger for både de berørte borgere og patienter og deres pårørende. Med vores offensive teststrategi, intensive smitteopsporing og mulighed for midlertidigt at gribe ind, hvis der blusser smitte op, har vi de nødvendige værktøjer til at sikre, at beboere og patienter i Danmark nu kan modtage besøg i endnu større omfang. 

Ministeren lægger vægt på, at der fortsat vil være stort fokus på at forhindre smittekæder i at opstå.

Vi har i den seneste tid set smittekæder opstå forskellige steder i samfundet. Det vidner om, at epidemien stadig er i vores samfund. Men vi skal fortsat gøre alt, hvad vi kan, for at undgå smitte på blandt andet sygehusene og plejehjemmene. Derfor er det så vigtigt, at Sundhedsstyrelsens anbefalinger om god hygiejne og hensigtsmæssig adfærd følges, og at vi fortsat benytter redskaberne med test, opsporing og isolation

Det er vigtigt, at man ved besøg som pårørende til ældre på plejehjem og ældre i eget hjem får mulighed for at tilgå mundbind og evt. andre relevante værnemidler, hvilket også indgår i aftalen om initiativer for svækkede ældre i forbindelse med covid-19.
Faktaark om nye lempelser for besøg på blandt andet plejehjem og sygehuse
Læs bekendtgørelse nr. 1030 af 27.6.2020 - Bekendtgørelse om besøgsrestriktioner på plejehjem, plejeboliger og aflastningspladser samt sygehuse og klinikker i forbindelse med håndtering af Coronavirussygdom 2019 (COVID-19)"
"1642169198-114","https://sum.dk/nyheder?categorizations=9819&page=10","Skærpet forsamlingsforbud og øvrige tiltag for at imødegå cluster B.1.1.7","https://sum.dk/nyheder/2021/januar/0501-skaerpet-forsamlingsforbud-og-oevrige-tiltag-for-at-imoedegaa-cluster-b117","Der er flere steder i landet indikationer på en tiltagende samfundsmitte med cluster B.1.1.7. Den britiske virusvariant vurderes af SSI at være omkring 50-70 pct. mere smitsom end tidligere kendte COVID-19-varianter i Danmark.

Indsatsgruppen, herunder sundhedsmyndighederne, vurderer, at udbredelsen af denne virusvariant udgør en betydelig risiko for, at samfundsmitten i Danmark kan eskalere markant. Selvom smitten i Danmark umiddelbart ser ud til at være stagneret, og udbredelsen af cluster B.1.1.7 forsat er på et lavt niveau, giver den nuværende situation anledning til bekymring for de kommende uger og måneder. Dette skyldes, at spredningen af cluster B.1.1.7 risikerer at føre til en stejlere epidemikurve med et højere toppunkt.

Selvom smitten i Danmark er faldet en smule, er der betydelig risiko for, at smitten, som følge af udbredelsen af den britiske variant, igen kan stige eksponentielt i februar måned. Med henvisning hertil har Indsatsgruppen besluttet at hæve risikoniveauet i varslingssystemet for COVID-19 til 5 i hele landet.

Indsatsgruppen, herunder sundhedsmyndighederne, vurderer, at der er behov for yderligere tiltag for at begrænse den sociale kontakt og bryde smittekæderne. Disse yderligere tiltag skal bl.a. forebygge de voldsomme stigninger i smitten, som det bl.a. er set i Storbritannien.

Regeringen har valgt at følge Indsatsgruppens, herunder sundhedsmyndighedernes, anbefalinger for at begrænse spredningen af COVID-19, herunder cluster B.1.1.7.

På den baggrund iværksættes bl.a. følgende tiltag – foreløbigt til og med søndag den 17. januar 2021:


Forsamlingsforbuddet sænkes fra 10 til 5 personer. Personer fra samme husstand og nærmeste pårørende er undtaget, så længe man ikke er flere end 10 personer til stede. Derudover visse fællesområder, hvor personer, som ikke tilhører samme husstand, bor, hvis deres boligforhold tilsiger, at de i praksis ikke kan undgå et vist mål af omgang med hinanden (gældende fra onsdag den 6. januar 2021 kl. 12:00).


Undtagelsen til forsamlingsforbuddet ændres, således at muligheden for at være op til 500 siddende personer ved visse arrangementer, herunder ved kulturarrangementer, idrætsarrangementer og konferencer, ikke længere finder anvendelse (gældende fra onsdag den 6. januar 2021 kl. 12:00).


Det overvejes desuden, om der skal ske yderligere indskrænkninger i undtagelserne fra forsamlingsforbuddet. Forsamlingsforbuddet vil fortsat ikke gælde i sædvanlige arbejdsmæssige sammenhænge, ved afholdelse af undervisning, eksamen eller lignende, hvor fysisk fremmøde er nødvendig, eller for udøvere af professionel idræt.


Anbefalingen om, hvor mange personer, der forsamles i private hjem, justeres, så det fremover anbefales, at man højest samles 5 personer i private hjem inkl. egen husstand. Anbefalingen omfatter ikke husstande på mere end 5 personer.


Anbefalingen om antallet af sociale kontakter sænkes til maksimalt 5 sociale kontakter, ud over sin hustand og sin arbejdsplads, hvis man fortsat møder fysisk op.


Afstandsanbefalingen øges ud fra et forsigtighedsprincip fra 1 til mindst 2 meter i en afgrænset periode.


Som følge af ændringerne i afstandsanbefalingen nedjusteres antallet af, hvor mange personer der kan opholde sig indendørs på samme tid i for eksempel dagligvarebutikker. Arealkravene i dagligvarebutikkerne øges, så færre kunder kan lukkes ind.


Udendørs kulturinstitutioner, forlystelsesparker, zoologiske anlæg, akvarier mv., skal holdes lukket for offentligheden (gældende fra fredag den 8. januar 2021).


Dagtilbuddene er åbne, idet smitten fortsat ikke er drevet af de mindste børn. Pasning af børn bør foregå i mindre, faste grupper, hvor det er muligt.


Forældre opfordres dog til at holde børn hjemme fra dagtilbud, hvis dette er muligt. Desuden undersøges muligheden for øget brug af fx visir ifm. dagtilbud.


Der tages yderligere initiativer til at bruge den ledige testkapacitet.


Smitteopsporingen intensiveres med en særlig indsats for at opspore kontakter til smittede med den britiske virusvariant.


De samlede nationale tiltag kan læses på www.coronasmitte.dk
Læs pjece om skærpet forsamlingsforbud og nye tiltag
Læs nyhed på SSI.dk om estimerede scenarier for udviklingen i B.1.1.7.
Læs notat fra SSI om estimerede scenarier for udviklingen i B.1.1.7.
Læs notat fra SSI om forsamlingsforbud. 
Læs SSI's seneste risikovurdering"
"1642169109-80","https://sum.dk/nyheder?categorizations=9819&page=14","Nuværende nationale tiltag mod COVID-19 forlænges måneden ud","https://sum.dk/nyheder/2020/oktober/nuvaerende-nationale-tiltag-mod-covid-19-forlaenges-maaneden-ud","Der er stadig smitte i 96 ud af 98 kommuner. 76 kommuner har mere end 20 smittede pr. 100.000 indbyggere. Derfor har myndighederne besluttet at forlænge de tiltag til håndtering af smittespredning af COVID-19 i Danmark, som blev meldt ud den 18. og 25. september.

Det er sundhedsmyndighedernes vurdering, at situationen lige nu er på et stabilt niveau. Derfor er det sundhedsmyndighedernes vurdering, at de nuværende restriktioner skal forlænges til og med den 31. oktober.

Myndighederne vil løbende vurdere, om restriktionerne fortsat skal opretholdes."
"1642169251-135","https://sum.dk/nyheder?categorizations=9819&page=8","Information om videreførelse af bekendtgørelser i medfør af epidemiloven","https://sum.dk/nyheder/2021/marts/information-om-viderefoerelse-af-bekendtgoerelser-i-medfoer-af-epidemiloven","Den nye epidemilov, der blev vedtaget af et bredt flertal i Folketinget den 23. februar 2021, træder i kraft mandag den 1. marts 2021.
Der er med den nye lov taget højde for, at de regler, der er udstedt i medfør af den tidligere epidemilov, fortsat gælder, indtil de ophæves eller afløses af nye regler fastsat i medfør af den nye epidemilov.
Alle de bekendtgørelser, der er gældende ved den nye epidemilovs ikrafttræden, vil således fortsat være gældende – selvom den nye lov er trådt i kraft. Det gælder både bekendtgørelser, der ikke indeholder ophævelsesbestemmelser, og bekendtgørelser, der indeholder bestemmelser om, at de ophæves den 1. marts 2021.
Der er således med loven taget højde for behovet for at sikre, at de bekendtgørelser, som er en væsentlig del af bekæmpelsen af COVID-19-epidemien, ikke bortfalder alene fordi det af tidsmæssige årsager ikke har været muligt for Epidemikommissionen og det nye Epidemiudvalg i Folketinget at behandle sagerne (indholdet af reglerne).
Der gælder dog en særlig tidsfrist ift. regler, som efter den nye epidemilov vil blive omfattet af den særlige ordning med parlamentarisk kontrol: Disse regler vil nemlig højst kunne gælde frem til den 15. april 2021.
Den parlamentariske kontrolordning indebærer, at nye regler eller ændringer af gældende regler omfattet af ordningen kun kan udstedes, hvis to betingelser er opfyldt:

Den nye nationale Epidemikommission har afgivet en indstilling om, hvorvidt reglerne bør udstedes – og kommissionen har inddraget ekstern ekspertbistand, inden indstillingen afgives.
Et flertal i Folketingets Epidemiudvalg må ikke have udtalt sig imod reglerne."
"1642169340-169","https://sum.dk/nyheder?categorizations=9819&page=5","Regeringen vil ikke forlænge kategorisering af covid-19 som en samfundskritisk sygdom i Danmark","https://sum.dk/nyheder/2021/august/regeringen-planlaegger-ikke-at-forlaenge-kategorisering-af-covid-19-som-samfundskritisk-sygdom","Beslutningen, om ikke at forlænge covid-19’s status som en samfundskritisk sygdom, er truffet efter inddragelse af den faglige referencegruppe, Epidemikommissionen og sundhedsmyndighederne.
 Sundhedsminister Magnus Heunicke udtaler:

Epidemien er under kontrol, vi har rekordhøje vaccinationstal. Derfor kan vi d. 10. september droppe nogle af de særregler, vi har været nødt til at indføre i kampen mod covid-19. Regeringen har lovet ikke at holde på tiltagene længere, end det var nødvendigt, og der er vi nu. Men selvom vi lige nu står et godt sted, så er vi ikke ude af epidemien. Og regeringen vil ikke tøve med hurtigt at sætte ind, hvis pandemien igen truer vigtige funktioner i vores samfund.

 Kategorisering som en samfundskritisk sygdom er det, der har gjort det muligt at indføre en række af de særregler, vi har haft i håndteringen af covid-19, som for eksempel forsamlingsforbud, krav om coronapas og krav om mundbind.
Når kategoriseringen ophører, medfører det derfor, at en række bestemmelser i epidemiloven ikke længere finder anvendelse. Det indebærer blandt andet, at de resterende restriktioner i genåbningsaftalen fra juni 2021 ophører, da der ikke længere vil være hjemmel til at opretholde dem. Det drejer sig konkret om krav om coronapas i forbindelse med visse større arrangementer samt i nattelivet."
"1642169388-186","https://sum.dk/nyheder?categorizations=9819&page=3","Ny opgørelse over vaccinationstilslutningen i social- og sundhedssektoren","https://sum.dk/nyheder/2021/november/ny-opgoerelse-over-vaccinationstilslutningen-i-social-og-sundhedssektoren","Opgørelsen viser på ugebasis, hvor mange der har taget i mod tilbuddet om vaccination inden for dele af social-, sundheds- og undervisningsområdet. Det vil sige, at der nu er specifikke tal på antallet af vaccinerede blandt de ansatte i dagsinstitutioner, skoler, ældreområdet, tandlæger, hospitalslæger, praktiserende speciallæger osv. Tallene opgøres på landsplan og på regionsniveau.
 Sundhedsminister Magnus Heunicke siger:

Det er helt centralt, at de ansatte i social- og sundhedssektoren tager i mod tilbuddet om covid-19 vaccination, da netop disse grupper ofte er i kontakt med særligt sårbare i deres daglige arbejde. Derfor følger vi tilslutningen tæt, så vi kan identificere, om der er grupper, vi skal sætte målrettet ind overfor.

 Sundhedsstyrelsen har på baggrund af tallene eksempelvis fokus på vaccinetilslutningen hos SOSU-elever, for at få vaccinationstilslutningen op i bl.a. ældreplejen. Der er derfor sat en række kommunikationsindsatser i værk for at øge vaccinetilslutningen for SOSU-eleverne.
 Opgørelsen opdateres ugentlig og vil kunne tilgås på SSIs hjemmeside her."
"1642169296-152","https://sum.dk/nyheder?categorizations=9819&page=6","Coronapasset bliver enklere at bruge","https://sum.dk/nyheder/2021/maj/coronapasset-bliver-enklere-at-bruge","Regeringen og Venstre, Dansk Folkeparti, Socialistisk Folkeparti, Radikale Venstre, Enhedslisten, Det Konservative Folkeparti, Liberal Alliance og Alternativet indgik d. 22. marts 2021 en samlet rammeaftale for genåbningen af Danmark, hvor det fremgår, at et coronapas vil bidrage til epidemikontrollen, så store dele af erhvervene og kulturlivet kan genåbne tidligere end ellers.
Coronapasset er taget i brug på en række områder, og der indhentes løbende erfaringer fra erhvervs- og kulturlivet om kontrollen af coronapas og konkrete udfordringer herved. På den baggrund tilpasser regeringen nu reglerne, så det bliver lettere at bruge coronapasset.
Sundhedsminister Magnus Heunicke udtaler:

""Vi lytter på erfaringerne fra erhvervs- og kulturlivet og gør nu brugen af coronapasset nemmere for danskerne. Coronapasset er en forudsætning for, at vi kan genåbne samfundet tidligere, end vi ellers havde fastsat i rammeaftalen. I en situation med stigende smittetal skal vi hele tiden være opmærksomme på ikke at sætte epidemikontrollen over styr. Coronapasset er her et vigtigt værktøj, der sikrer incitament til at blive testet, og det giver tryghed for den enkelte""

Fremover vil man i bl.a. forlystelsesparker kun skulle vise sit coronapas ved indgangen og ikke, hvis man efterfølgende skal på restaurant inden for forlystelsesparkens område. Det muliggøres i nye retningslinjer for ansvarlig indretning af forlystelsesparker, som forventes offentliggjort i næste uge. Derudover trådte der i går nye regler i kraft om brug af coronapas i idrætslivet, hvor der ved idrætsaktiviteter i ubemandede lokaler uden trænere bliver indført stikprøvekontroller af coronapasset. Det vil give regeringen erfaringer med alternative former for kontrol af coronapasset.
Aftalepartierne har i dag fået demonstreret den nye coronapas-app, der lanceres i slutningen af maj. Når den implementeres, vil kontrollen af coronapas blive endnu lettere, da kontrolløren nemt kan se i appen, om brugeren har et gyldigt coronapas og ikke behøver vurdere borgerens sundhedsoplysninger. Det bliver op til den enkelte anvender i erhvervs- og kulturlivet, om man vil scanne QR-koden fra coronapas-appen for at kontrollere gyldigheden. Derudover ændres reglerne, så man ikke længere skal vise ID-bevis sammen med sin coronapas-app, når appen lanceres i slutningen af maj. Det er samlet set tiltag, som bakkes op af det nedsatte Advisory Board bestående af dataetiske eksperter og repræsentanter fra erhvervs- og kulturliv.
Læs mere om hvordan coronapas-appen kommer til at se ud på digitaliseringsstyrelsens hjemmeside
Læs mere om indkøbet af det digitale coronaps på digitaliseringsstyrelsens hjemmeside
Regeringen har i dag bekræftet, hvad der står i rammeaftalen fra d. 22. marts 2021, at aftalepartierne i maj og juni 2021 vil drøfte erfaringerne med anvendelsen af coronapasset og tage stilling til dets fortsatte omfang og brug."
"1642169047-56","https://sum.dk/nyheder?categorizations=9819&page=16","Demonstrant smittet med COVID-19","https://sum.dk/nyheder/2020/juni/demonstrant-smittet-med-covid-19-","En person smittet med COVID-19 har deltaget i demonstrationen for Black Lives Matter i København søndag den 7. juni. Det har Styrelsen for Patientsikkerhed kunnet konstatere gennem sit arbejde i enheden for coronaopsporing. 

Sundheds- og ældreminister Magnus Heunicke siger:

Vi har i denne uge flere gange kunne konstatere, hvordan smitten er dukket frem. I Hjørring, i et fly fra Pakistan, til demonstration i København. Det er en påmindelse om, at epidemien ikke er overstået, men i høj grad stadig er til stede i vores samfund. Danskerne kan være forvisset om, at myndighederne følger udviklingen tæt og er klar til at gøre det nødvendige.

Det vides ikke, hvor personen er blevet smittet, men det kan ikke udelukkes, at vedkommende er blevet smittet under demonstrationen, eller selv har kunne smitte på tidspunktet for demonstrationen.
Anette Lykke Petri, overlæge og konstitueret direktør i Styrelsen for Patientsikkerhed, siger:

Vi ved, at demonstranterne har været sammen over længere tid, og at anbefalingerne om at holde afstand ikke i alle tilfælde er blevet fulgt. Hvis der har været personer til stede ved demonstrationen, som har været smittet med COVID-19, er der derfor risiko for, at der er sket smittespredning. Det gælder især, hvis man har befundet sig tæt inde i folkemængden. Hvis man har været tæt på andre i forbindelse med demonstrationen, opfordrer vi til at blive testet. Hvis man ikke har symptomer, kan man blot booke tid på coronaprover.dk.

Det er vigtigt, at man er særligt opmærksom på symptomer på COVID-19, hvis man har deltaget i demonstrationen:
Anette Lykke Petri siger:

COVID-19 er en meget smitsom sygdom, så hvis man har deltaget i den pågældende demonstration, er det vigtigt, at man er særligt opmærksom på symptomer på smitte med COVID-19, såsom hoste og feber. Hvis man har symptomer eller mistanke om, at man kan være smittet med COVID-19, opfordrer vi til, at man isolerer sig selv og i stedet for at booke tid på coronaprover.dk, ringer til sin læge, som kan henvise til undersøgelse på et sygehus. Man skal ikke møde uanmeldt op i konsultationen, da man kan risikere at smitte andre i venteværelset. 

Kontaktinfo:
Sundheds- og Ældreministeriets pressetelefon på 2132 4727. 
Styrelsen for Patientsikkerhed på 7222 8688."
"1642169095-74","https://sum.dk/nyheder?categorizations=9819&page=14","Nye tiltag til udbrudshåndtering målrettet natteliv og restaurationsbranchen i hovedstadsområdet","https://sum.dk/nyheder/2020/september/nye-tiltag-til-udbrudshaandtering-maalrettet-natteliv-og-restaurationsbranchen-i-hovedstadsomraadet","På baggrund af den bekymrende situation i hovedstadsområdet, og på daværende tidspunkt i Odense Kommune, iværksatte sundhedsmyndighederne d. 7. september 2020 en række særlige tiltag målrettet Odense Kommune og 17 kommuner i hovedstadsområdet, der løber frem til d. 22. september 2020. Læs ""Information om udbrudshåndtering i Københavnsområdet og Odense Kommune"".
Som følge af den fortsat høje, og i nogle kommuner stadigt stigende, smittespredning, de fortsatte udfordringer i nattelivet samt en stigning i antal indlagte har sundhedsmyndighederne vurderet behov for iværksættelse af følgende midlertidige tiltag i de 17 kommuner i hovedstadsområdet:

Den tilladte åbningstid for restauranter, barer, caféer og lignende serveringssteder med bevilling hertil begrænses til kl. 22.00 med virkning fra den 17. september 2020. Dette suppleres af skærpet opsyn fra politiet med områder med risiko for større forsamlinger (hotspots) med henblik på udstedelse af egentlige opholdsforbud, f.eks. ved sammenstimling, når serveringssteder lukker. Muligheden, for at serveringssteder kan holde åbent mellem kl. 22.00 - 05.00 med henblik på at sælge take-away og for private fester, hvor deltagerne i det væsentlige kender hinanden i forvejen, gælder ikke i de pågældende kommuner.
Der indføres krav om brug af mundbind eller visir på restauranter, barer, caféer og lignende serveringssteder - dog ikke, når man sidder ned. Kravet gælder både gæster og ansatte, der har kontakt med gæster. Der vil gælde samme undtagelser for brug af mundbind som i kollektiv transport (børn mfl.).
Der indføres krav til skiltning, der angiver, hvor mange personer der maksimalt kan være i en restaurant, bar, café og lignende serveringssted for at opfylde kvadratmeterkravet i bekendtgørelse om forbud mod større forsamlinger og mod adgang til og restriktioner for lokaler og lokaliteter i forbindelse med håndtering af COVID-19. Dette skal blandt andet styrke politiets muligheder for at håndhæve overholdelsen heraf.
Skærpet fokus på overholdelse af kravet om 1 meters afstand (næse-til-næse) for gæster i restauranter, på barer, caféer og lignende serveringssteder til videre udmøntning i sektorpartnerskabsretningslinjerne. Ejere af serveringssteder bør i relevant omfang medvirke til at sikre, at gæster, der opholder sig uden for serveringsstedet, kan overholde anbefalingen om afstand på 1 meter.
Bryllupper, konfirmationer og lignende helt særlige mærkedage, som allerede er planlagt, kan afholdes, hvis det er muligt at overholde Sundhedsstyrelsens gode råd om ’Private arrangementer, fester og fejringer i en tid med COVID-19’, men bør under alle omstændigheder slutte senest kl. 22.
Der opfordres til, at andre arrangementer, fester og fejringer i private hjem ikke afholdes med andre end den nærmeste, snævre omgangskreds.
Ordningen for afvikling af superligakampe med flere end 500 personer til stede finder ikke anvendelse.

De nye tiltag målrettes hovedstadsområdet og gælder for følgende kommuner:

Albertslund Kommune
Ballerup Kommune
Brøndby Kommune
Dragør Kommune
Frederiksberg Kommune
Gentofte Kommune
Gladsaxe Kommune
Glostrup Kommune
Herlev Kommune
Hvidovre Kommune
Høje-Taastrup Kommune
Ishøj Kommune
Københavns Kommune
Lyngby-Tårbæk Kommune
Rødovre Kommune
Tårnby Kommune
Vallensbæk Kommune

Tiltagene gælder fra den 17. september og foreløbigt frem til den 1. oktober. De iværksatte tiltag fra den 7. september, som skulle være udløbet den 22. september, forlænges desuden for hovedstadsområdet (ovenstående kommuner) til den 1. oktober. Tiltagene af den 17. september gælder ikke for Odense Kommune.
Det bemærkes, at det, afhængig af den forsatte smitteudvikling, kan blive nødvendigt at iværksætte yderligere tiltag med henblik på at inddæmme smitten."
"1642169269-142","https://sum.dk/nyheder?categorizations=9819&page=7","Regeringen tilpasser teststrategi til gradvis genåbning af samfundet","https://sum.dk/nyheder/2021/marts/regeringen-tilpasser-teststrategi-til-gradvis-genaabning-af-samfundet","Teststrategien er blevet udbygget med antigentest og testindsatsen er opskaleret betydeligt. Herudover er strategien opdateret med udgangspunkt i tre overordnede faser.
Siden 1. marts har mere end 400.000 personer dagligt kunnet blive testet i Danmark i enten samfundssporet eller sundhedssporet (PCR- og antigentest). Det svarer til, at mere end 48 pct. af befolkningen nu kan testes på ugentlig basis – et omfang der bringer Danmark blandt de førende i verden i forhold til vores befolkningsstørrelse. Hertil kommer den lokale antigentestkapacitet i kommunerne, hvor der er igangsat screening på skole- og uddannelsesområdet.
Planen er, at der i løbet af maj 2021 skal kunne foretages op til 500.000 daglige antigentest, såfremt der er behov for det. Dette er en markant udvidelse af antigentestkapaciteten. Dermed vil den samlede testkapacitet i løbet af maj kunne nå op på 700.000 daglige test (PCR- og antigentest).  
Den fortsatte epidemi i Danmark og udbredelsen af forskellige virusvarianter understreger nødvendigheden af en intensiv testindsats, som er en vigtig del af en fleksibel og ansvarlig genåbning af samfundet. Test bidrager til at identificere smittede, bryde smittekæder, beskytte sårbare grupper i risiko for alvorlige forløb ved COVID-19-smitte og overvåge smitten i samfundet, herunder forekomst af nye virusvarianter. Test er afsættet for at igangsætte isolation og kontaktopsporing.
Den danske teststrategi er baseret på en model for udrulning af en bred testindsats gennem tre hovedkanaler:

Etablering af et fintmasket net af stationære antigentestfaciliteter, der sammen med PCR-faciliteterne sikrer en bred tilgængelighed af test for alle danskere. Alle landets kommuner har nu mindst et teststed, der kan findes på coronasmitte.dk.
Opbygning af lokal antigentestkapacitet i bl.a. uddannelsessektoren for at øge brugervenlighed og sikre høj efterlevelse på skolerne og institutionerne.
En mindre og målrettet mobil testkapacitet, der kan anvendes på steder og i situationer, hvor der er et helt særligt behov, som fx ved lokale smitteudbrud.

Strategien beskriver tre faser for testindsatsen. Strategien vil løbende blive opdateret i takt med den løbende udvikling på testområdet, epidemien og vores viden om vaccineindsatsens betydning for testbehovet.
Læs mere om regeringens teststrategi for COVID-19"
"1642169002-39","https://sum.dk/nyheder?categorizations=9819&page=18","Regeringen fastsætter loft på store forsamlinger på 500 deltagere","https://sum.dk/nyheder/2020/april/regeringen-fastsaetter-loft-paa-store-forsamlinger-paa-500-deltagere-","Regeringen har besluttet, at der skal gælde et forbud mod større arrangementer henover sommeren og frem til den 1. september 2020. 
Grænsen for store arrangementer er nu blevet fastsat, så man ikke må afholde arrangementer med flere end 500 personer. Beslutningen træffes som følge af sundhedsmyndighedernes vurdering af, at det fortsat er usikkert, hvordan corona-epidemien vil udvikle sig i Danmark over de kommende måneder. Fastsættelsen af loftet på 500 personer for store arrangementer får dog ingen praktisk betydning i første omgang. 

Forbuddet om at forsamle sig mere end 10 personer blev fredag forlænget til og med den 10. maj 2020.

Regeringen følger udviklingen af epidemien nøje og justerer derfor også grænsen for, hvor mange mennesker man må forsamle sig løbende. 
Kontaktinfo:
Sundheds- og Ældreministeriet, Pressetelefon: 21 32 47 27"
"1642169240-131","https://sum.dk/nyheder?categorizations=9819&page=9","Fagligt grundlag for genåbning","https://sum.dk/nyheder/2021/februar/fagligt-grundlag-for-genaabning","Indsatsgruppen, herunder sundhedsmyndighederne, er på baggrund af beregninger udarbejdet af Ekspertgruppen for matematisk modellering af COVID-19 samt bidrag fra Den Faglige Referencegruppe kommet med en indstilling til regeringen vedrørende genåbning af landet.
Det er Indsatsgruppens indstilling, at de gældende nationale COVID-19-tiltag, der udløber den 28. februar 2021 forlænges til og med den 5. april 2021.
Indsatsgruppen indstiller derudover en række lempelser nationalt og på landsdelsniveau. Herunder en større genåbning af Bornholm.
Indsatsgruppen indstiller på nationalt niveau, at

Udvalgsvarebutikker op til 5000 m2 genåbnes med midlertidigt skærpede kvadratmeterkrav. Genåbningen gælder ikke udvalgsvarebutikker i storcentre.
Udendørs kulturinstitutioner genåbnes med krav om negativ test.

Forsamlingsforbuddet hæves fra 5 til 20 personer fsva. udendørs idræts- og foreningsaktiviteter i organiseret regi.
Indsatsgruppen indstiller for landsdelene Vestjylland og Nordjylland, at

Alle afgangselever i grundskoler samt på ungdomsuddannelser og voksenuddannelser kommer tilbage med 50 pct. fremmøde under forudsætning af test 2 gange om ugen.
Efterskoler genåbner med fuldt fremmøde ud fra en model med særlige smitteforebyggende foranstaltninger beskrevet af Sundhedsstyrelsen.

Indsatsgruppen indstiller derudover, at såfremt udviklingen tilsiger det, vil øvrige landsdele, hvor smittesituationen egner sig hertil kunne foretage samme genåbning efter 14 dage (15. marts 2021). En genåbning for de sidste landsdele forventes at kunne ske efter påskeferien den 6. april, såfremt smitteudviklingen tilsiger dette.
Landsdelene er afgrænset på baggrund af Danmarks Statistiks definition
Indsatsgruppen indstiller for Bornholm, at

Grundskoler (alle klassetrin, herunder efterskoler mv.), inkl. klubtilbud genåbnes.
Alle øvrige uddannelser, herunder ungdoms- og voksenuddannelser, videregående uddannelser, højskoler mv. genåbnes.
Liberale serviceerhverv genåbnes, med krav om mundbind.
Forsamlingsforbuddet hæves fra 5 til 10 personer.

 Den delvise genåbning af Bornholm er under forudsætning af følgende:

Anbefaling til alle bornholmere om én test om ugen.
Anbefaling om to ugentlige tests af lærere, pædagoger mv., samt afgangsklasser i grundskolen.
To ugentlige tests af lærere mv. og elever/studerende på ungdoms- og voksenuddannelser (med høj compliance).
Krav om fremvisning af negativ test for at kunne rejse til og fra Bornholm via færge eller fly
Krav om fremvisning/dokumentation for negativ test eller gennemført vaccinationsforløb for kunder i de liberale erhverv, enten ved forevisning af SMS fra privat leverandør (ved antigentest) eller ved brug af app-løsning eller udskrift for PCR-test.
Derudover supplering med forsøg med spildevandsovervågning, når dette er klart.

For så vidt angår Indsatsgruppens anbefalinger vedr. genåbning gælder det generelt, at Indsatsgruppen, herunder sundhedsmyndighederne, følger smitteudviklingen nøje, herunder ift. smittetal, indlæggelsestal, forekomsten af virusvarianter mv.
Der kan blive behov for at iværksætte lokal nedlukning (på kommuneniveau) inden for de pågældende landsdele, hvis den lokale smittesituation tilsiger det.
Indsatsgruppens samlede indstilling kan læses her: Link
Indsatsgruppens indstilling skønnes at indebære, at der medio april vil være samlet set ca. 870 indlagte med COVID-19, som følge af den foreslåede nationale genåbning. Læs mere om konsekvenserne i følgende notat udarbejdet af Sundhedsministeriet på baggrund af beregningerne fra Ekspertgruppen for matematisk modellering af COVID-19. Link
Ekspertgruppens beregninger
Ekspertgruppen for matematisk modellering af COVID-19 har beregnet effekten ved 11 scenarier, hvoraf ét scenarie viser de beregnede konsekvenser ved fastholdelse af det nuværende niveau af nedlukningen. Beregninger er bestilt af Indsatsgruppen.
Rapporten viser prognoser for henholdsvis smittetal, nyindlæggelser samt samlet antal indlagte ved de 11 scenarier.
Ekspertgruppen for matematisk modellering af COVID-19’s beregninger kan læses i sin helhed her: Link
Ekspertgruppen har derudover i et tillægsnotat beregnet effekten ved en samlet national åbning vedrørende udvalgsvarebutikker, udendørs kultur og forenings- og fritidsaktiviteter svarende til den indstillede åbning fra Indsatsgruppen. I tillægsnotatet indgår også et scenarie med følsomhedsberegning vedr. øget indlæggelsesrisiko for B.1.1.7. Tillægsnotatet kan læses her: Link
Ekstra notat om alvorlighed af B.1.1.7.
Notat fra Statens Serum Institut vedrørende alvorlighed af B.1.1.7., der refererer nye studier fra Storbritannien, som viser, at varianten ud over en øget smitsomhed også er forbundet med øget risiko for hospitalsindlæggelse i forhold til infektion med andre varianter. Notatet kan læses her: Link
Statens Serum Institut er selv i gang med at analysere indlæggelsesrisikoen blandt personer, der har fået påvist B.1.1.7 i forhold til andre varianter ud fra danske data. Rapporten vil blive offentliggjort snarest.
En gradvis og geografisk differentieret genåbning
Den Faglige Referencegruppe har løbende drøftet beregningerne, som Indsatsgruppen har bestilt hos ekspertgruppen under SSI. Referencegruppen har på den baggrund udarbejdet et bidrag vedrørende gradvis og geografisk genåbning. 
Den Faglige Referencegruppe vurderer, at det er relevant at overveje mulige lempelser af restriktioner – både nationalt og geografisk differentieret – i lyset af de negative konsekvenser, som restriktionerne har for samfundsøkonomi, trivsel og folkesundhed samt frihedsrettigheder, jf. Referencegruppens tidligere rapport. Referencegruppen vurderer yderligere, at beregningerne foretaget af Ekspertgruppen for matematisk modellering af covid-19 understreger, at en genåbning af Danmark skal foregå meget forsigtigt og gradvist.
Den Faglige Referencegruppes bidrag vedrørende gradvis og geografisk genåbning kan læses her: Link
Den Faglige Referencegruppes rapport med vurdering af genåbning af samfundet til regeringen fra januar kan læses via denne nyhed på sum.dk.
Skalering af sygehuskapacitet COVID-19
Sundhedsstyrelsen skitserer i et notat de hidtidige erfaringer med skalering af sygehuskapaciteten under COVID-19-epidemiens to bølger med sigte på den fremadrettede planlægning.
Læs notatet her: Link"
"1642169193-112","https://sum.dk/nyheder?categorizations=9819&page=10","Forlængelse af tiltag og fortsat COVID-19-nedlukning i Danmark","https://sum.dk/nyheder/2020/december/forlaengelse-af-tiltag-og-fortsat-covid-19-nedlukning-i-danmark","Smitteudviklingen i Danmark er på nuværende tidspunkt ikke på et niveau, hvor sundhedsmyndighederne finder det forsvarligt at åbne samfundet yderligere. Indsatsgruppen, herunder sundhedsmyndighederne, har udtrykt bekymring for, at en for hurtig åbning i januar vil kunne lede til en yderligere eskalering af smitten.
På den baggrund anbefaler Indsatsgruppen, herunder sundhedsmyndighederne, at forlænge alle de skærpede tiltag, som gælder til og med 3. januar 2021. Herunder lukning af serveringssteder, storcentre, detailhandel, frisører, hjemsendelse af studerende og skoleelever mv. Tiltagene forlænges frem til og med 17. januar 2021 for at reducere aktiviteten i samfundet og fastholde epidemikontrollen.
Regeringen har valgt at følge anbefalingerne.
Sundhedsmyndighederne følger smitteudviklingen meget tæt med henblik på løbende at vurdere, om enkelte områder kan genåbne forsvarligt på et tidligere tidspunkt.
Ud over de skærpede tiltag frem til og med 17. januar 2021 gælder der fortsat øvrige nationale tiltag til og med 28. februar 2021, herunder anbefalinger om begrænsning af social kontakt, forsamlingsforbud og krav og opfordringer om brug af mundbind og visir mv.
I forbindelse med nytåret vil nedenstående tiltag og restriktioner være gældende:


Afhold nytåret med så få personer som overhovedet muligt.
Forsamlingsforbuddet på 10 personer gælder også nytårsaften.
Nytårsaften er der forbud mod salg af alkohol fra kl. 22.00 til kl. 09.00 nytårsdag (1. januar 2021) fra serveringssteder, butikker og andre salgssteder.

Politiet vil være synligt til stede i det offentlige rum nytårsaften og påse overholdelsen af COVID-19-restriktionerne, herunder særligt forsamlingsforbuddet.

De samlede nationale tiltag kan læses på: www.coronasmitte.dk
 Læs pjecen: Forlængelse af tiltag og fortsat COVID-19-nedlukning i Danmark"
"1642169350-172","https://sum.dk/nyheder?categorizations=9819&page=4","Lokale tiltag afløser automatiske nedlukninger","https://sum.dk/nyheder/2021/august/lokale-tiltag-afloeser-automatiske-nedlukninger-","Fra den 10. september 2021, hvor COVID-19 ikke længere har status som en samfundskritisk sygdom, vil der ikke længere være hjemmel til at opretholde den gældende automatiske nedlukningsmodel. Modellen udløber derfor 1. september 2021 sammen med de bekendtgørelser, hvori reglerne om modellen er fastsat.  
Smitteudviklingen følges fortsat
Der er godt styr på epidemien i Danmark, hvilket blandt andet skyldes en høj vaccinetilslutning. Der forventes dog i efteråret og vinteren at komme en stigning i smitten med COVID-19 blandt ikke-vaccinerede, især blandt børn og unge, som ikke er omfattet af det nuværende vaccineprogram. Ved en stor smittespredning blandt børn vil der kunne ske en spredning af smitte til andre uvaccinerede aldersgrupper.
Der er derfor stadigvæk behov for et set-up, som sikrer en løbende og tæt overvågning af smitten lokalt, ligesom der fra 1. september 2021 vil være en række anbefalinger om at iværksætte smitteforebyggende tiltag i sogne og kommuner med høj smitte. De smitteforebyggende tiltag er rettet mod grundskoler og dagtilbud, hvor der forventes at være smittespredning i efteråret og vinteren.
Tiltag ved høj lokal smitte
Med inddragelse af sundhedsmyndighederne er der udarbejdet en værkstøjskasse med en række anbefalinger til tiltag, særligt rettet mod grundskoler og dagtilbud, hvor gruppen af uvaccinerede er størst. Tiltagene anbefales iværksat, når sognet eller kommunen overskrider grænseværdierne fastsat af sundhedsmyndighederne.
Kommuner med høj smitte opfordres derudover til at indgå aftale med Styrelsen for Patientsikkerhed om at få data til brug for intensiveret smitteopsporing. Styrelsen for Patientsikkerhed vil ligesom i dag også have en vejledende rolle ift. kommuner, hvor der ses en stigende eller høj smitteudvikling. Og da COVID-19 endnu har status som en almen farlig sygdom, kan Styrelsen for Patientsikkerhed stadigvæk give påbud til kommuner om bl.a. lukning af skoler ved høj lokal smitte.
Sundhedsminister Magnus Heunicke siger:

Med en effektiv epidemikontrol og stor tilslutning til vaccinerne er vi nu nået dertil, hvor vi kan fjerne den automatiske nedlukningsmodel. Vi fortsætter med at overvåge smitten tæt på sogne- og kommuneniveau, for corona er her stadig. Sundhedsmyndighederne bliver ved med at stille vejledning og indsatser til rådighed for kommunerne, så de har de nødvendige værktøjer, hvis smitten stiger. På den måde kan vi holde smitten nede og samfundet åbent. Skulle der komme nye udviklinger, der truer epidemikontrollen, så er regeringen klar til igen at sætte ind med de tiltag, der skal til for at få smitten under kontrol.

 Værktøjskassen med anbefalinger om tiltag er rettet mod dagtilbud mv., grundskoler og fritids-og klubtilbud, hvor de største grupper af uvaccinerede er. Sogne og kommuner med høj smitte opfordres for eksempel til at holde børn i dagtilbud inden for egen stue, og grundskoler opfordres til at undgå undervisning på tværs af klasser.
Se anbefalingerne til tiltag ved høj lokal smitte på børne- og undervisningsområdet her
Statens Serum Institut vil fra 1. september 2021 fortsat udsende daglige mails med incidenser, positivprocenter og antal smittede på sogne- og kommuneniveau, og data vil også blive offentliggjort på Statens Serum Instituts hjemmeside. Det vil fortsat fremgå, hvilke sogne og kommuner, der har høj smitte, baseret på grænseværdier fastsat af sundhedsmyndighederne.

I en kommune anses smitten for at være høj, når der er 500 smittede eller flere pr. 100.000 indbyggere samt mindst 20 smittetilfælde med COVID-19 i de seneste syv dage
I et sogn anses smitten for at være høj , når der er 1.000 smittede eller flere pr. 100.000 indbyggere, mindst 20 smittetilfælde de seneste syv dage samt en positivprocent på mindst 3

 Som noget nyt vil smitteovervågningen også indeholde oplysninger om den samlede vaccinetilslutning på sogne- og kommuneniveau. Informationen kan bruges som styringsredskab for kommunerne, da det forventes, at lokale udbrud primært vil opstå i områder eller på lokaliteter med lav vaccinationsgrad.
Se Sundhedsstyrelsens generelle råd om smitteforebyggelse her"
"1642168988-33","https://sum.dk/nyheder?categorizations=9819&page=18","Ny digital løsning til borgere skal afdække smitte med COVID-19 i Danmark","https://sum.dk/nyheder/2020/april/ny-digital-loesning-til-borgere-skal-afdaekke-smitte-med-covid-19-i-danmark","Sundheds- og Ældreministeriet har modtaget mange henvendelser fra frivillige og private initiativtagere, der har tilbudt at hjælpe myndighederne med apps og hjemmesider, hvor borgere kan afgive oplysninger om deres sundhedstilstand. Formålet har primært været at afdække smittespredningen i samfundet.  
 Statens Serum Institut har i mange år haft et panel af frivillige danskere, der gennem løsningen Influmeter ugentligt indberettede symptomer på influenza, men løsningen har ikke haft kapacitet nok til at kunne bruges til vurdering af udbredelsen af COVID-19. De mange henvendelser og det store engagement fra borgere har derfor inspireret Sundheds- og Ældreministeriet og samarbejdspartnere til udviklingen af COVIDmeter, men det har været altafgørende at udvikle en sikker digital løsning til brug for myndighedernes arbejde.  
Sundheds- og ældreminister Magnus Heunicke siger:

Det har været afgørende for os at lære af de løsninger, som borgere og iværksættere har sat i søen på eget initiativ. Vi har fra start af haft en ambition om at lade os inspirere, men også at den nye løsning skulle være fuldstændig sikker at anvende og basere sig på de videnskabelige metoder, som Statens Serum Institut anvender. Vi håber, at så mange som muligt vil bruge den nye løsning og ugentligt svare på, om de har haft symptomer på sygdom. Det vil give myndighederne et endnu bedre datagrundlag for at vurdere udbredelsen af smitte i samfundet og understøtte beslutningerne om den gradvise genåbning af Danmark.

 Næstformand i Danske Regioner, Ulla Astman, bakker også op om initiativet:

Regionerne opfordrer alle danskere til at hjælpe sundhedsvæsenet ved at tilmelde sig COVIDmeter på sundhed.dk. For den enkelte er det en lille indsats, men med kæmpe betydning for vores viden om smittespredningen. Det er positivt, at Statens Serum Institut har skabt en løsning, hvor vi alle kan være med til at indsamle værdifuld viden om influenza og COVID-19. Det sker trygt og sikkert på sundhed.dk, som mange danskere kender i forvejen.

  COVIDmeter er udviklet i et samarbejde med Digitaliseringsstyrelsen og udvikles af Netcompany. Netcompany har vederlagsfrit udviklet en bred national beredskabsapplikation til brug for myndighedernes COVID-19 indsats. COVIDmeter kan anvendes af alle borgere, der har et NemID.  Myndighederne bruger svar på borgeres spørgsmål til på aggregeret niveau at monitorere og overvåge smitteudbredelsen, dvs. at oplysninger ikke bruges i behandlingsøjemed.   
 COVIDmeter er en ud af flere digitale løsninger, som kan understøtte myndighedernes indsats mod COVID-19. Som en del af regeringens indsats for en kontrolleret og ansvarlig åbning af Danmark vil sundhedsmyndighederne i løbet af de kommende uger lancere en ny app, som dels kan styrke datagrundlaget for sundhedsmyndighedernes løbende overvågning af smitteudbredelse og dels kan understøtte en hensigtsmæssig adfærd blandt borgere, som kan minimere smitteudbredelse. Denne app udvikles ligeledes i et samarbejde mellem Netcompany og Digitaliseringsstyrelsen.  
 Når Sundheds- og Ældreministeriet tager nye digitale løsninger som COVIDmeter og apps i brug i indsatsen mod COVID-19 er det afgørende, at de er frivillige for borgere at anvende, at de lever op til høje krav om sikkerhed, og at der er foretaget grundige dataetiske overvejelser. Det er således en klar forudsætning for COVIDmeter og den kommende app, at rammerne for beskyttelse af persondata er på plads, både juridisk og teknisk.  
   Link til COVIDmeter:    https://www.sundhed.dk/info/covidmeter/
Kontaktinfo: 
Sundheds- og Ældreministeriet: Pressetelefon: 21 32 47 27 eller mail:   pressevagt@sum.dk"
"1642168997-37","https://sum.dk/nyheder?categorizations=9819&page=18","Regeringen indleder forhandlinger om initiativer for sårbare og udsatte grupper","https://sum.dk/nyheder/2020/april/regeringen-indleder-forhandlinger-om-initiativer-for-saarbare-og-udsatte-grupper","Tiden med COVID-19 er særligt svær for ældre, udsatte danskere og andre sårbare grupper. 

Regeringen har løbende med bred politisk opbakning taget en række initiativer for at hjælpe. Blandt andet er der givet en hjælpepakke til sociale organisationer, en børnepakke til de organisationer, der hjælper udsatte børn, og akut coronastøtte og forlænget nødovernatning til hjemløse. 

Men mens samfundet gradvist åbner, er der behov for yderligere støtte. 
Derfor indleder social- og indenrigsminister Astrid Krag forhandlinger med de politiske partier mandag den 20. april om nye initiativer for sårbare og udsatte grupper. 

Social- og indenrigsminister Astrid Krag siger:

Lige nu beder vi de svageste mennesker i vores samfund om at være de stærkeste. Det mener jeg forudsætter, at fællesskabet gør mere for at afbøde den pris, de betaler for det. Grupper som udsatte børn, mennesker med handicap og hjemløse har stadig ikke samme adgang til at se familie og venner eller deltage i de fællesskaber, hvor de normalt får en hjælpende hånd. Nogle har nedsat immunforsvar og skal fortsat være ekstra påpasselige. Udsatte børn i sårbare familier vil stadig kunne opleve et voksende pres. Derfor vil jeg nu forsøge at få bred opbakning til en række initiativer, der skal hjælpe disse grupper godt igennem de kommende måneder.

Sundheds- og ældreminister Magnus Heunicke siger:

Vi må passe ekstra godt på vores ældre og udsatte borgere i denne tid, hvor corona har ændret livssituationen markant for os alle. Ældre på plejehjem er adskilt fra deres nære pårørende og oplever, at den vante struktur og de normale aktiviteter på plejehjemmet er forandret. Svækkede ældre i eget hjem og mennesker, der lever med en kronisk sygdom, har også begrænset social kontakt med familie og venner på grund af frygt for at blive smittet. Og for mennesker, som er psykisk sårbare, og i forvejen kæmper med angst, stress og bekymringer, kan denne tid være ekstra svær. Det samme gælder mennesker med misbrugsproblemer. Der er derfor behov for initiativer og tiltag, der hjælper til, at de mest udsatte får øget deres velvære og livskvalitet og kan holde fast i sunde daglige vaner.

Børne- og undervisningsminister Pernille Rosenkrantz-Theil siger:

Alle børn og unge føler ensomhed eller en eller anden form for afsavn under Coronakrisen. Men for nogle børn er det mere end det. De kan have forældre, der drikker eller slår, og for de børn er det selvfølgelig ekstra svært at være lukket inde i en lejlighed uden at have skolen som pusterum. Vi skal have et særligt øje for de børn i al almindelighed, og vi skal have et øje for dem i særdeleshed i krisetid.

Yderligere oplysninger:
Social- og Indenrigsministeriet, 
pressetelefon, 41 85 13 60 (modtager ikke sms) 

Sundheds- og Ældreministeriet, 
pressetelefon, 21 32 47 27 (modtager ikke sms)

Børne- og Undervisningsministeriet, 
pressetelefon, 22 40 09 30 (modtager ikke sms)"
"1642169367-178","https://sum.dk/nyheder?categorizations=9819&page=4","Danmark sælger overskydende mRNA-vacciner til New Zealand","https://sum.dk/nyheder/2021/september/danmark-saelger-overskydende-mrna-vacciner-til-new-zealand","New Zealand har rakt ud til Danmark med en anmodning om køb af overskydende vaccinedoser. Danmark har vacciner nok til at dække det danske behov, og derfor har regeringen indgået en aftale med New Zealand om salg af 500.000 overskydende vacciner. Vaccinedoserne har været på lager i Danmark og skal ikke indgå i den danske vaccineudrulning. Det skyldes, at Danmark pt. har rigeligt med vacciner til at dække det danske behov.
Sundhedsminister Magnus Heunicke siger:

- Vi har fra starten satset massivt på at købe bredt og stort ind af vacciner til den danske befolkning. I dag har vi så et overskud af mRNA-vacciner, som vi ikke har behov for herhjemme – også selvom vi står over for at skulle give folk et tredje stik. Overskydende vacciner skal selvfølgelig ud og bidrage til den globale pandemibekæmpelse.

Vaccinedoserne forventes at blive afsendt fra Danmark den 13. og 15. september. New Zealand har samtidig købt overskydende vaccinedoser af Spanien. Ud over salg har Danmark doneret vacciner til en række lande. Regeringen vurderer løbende mulighederne for at donere yderligere vacciner. 
KONTAKT
For yderligere information om salget, praktiske detaljer og logistik: Kontakt presse@ssi.dk
For yderligere information om henvendelser fra udlandet i forbindelse med corona: Kontakt pressevagten@um.dk
For spørgsmål ang. vacciner og den nationale vaccineudrulning: Kontakt pressevagt@sum.dk"
"1642169244-132","https://sum.dk/nyheder?categorizations=9819&page=8","Gradvis og ansvarlig genåbning af Danmark samt forlængelse af øvrige tiltag","https://sum.dk/nyheder/2021/februar/gradvis-og-ansvarlig-genaabning-af-danmark-samt-forlaengelse-af-oevrige-tiltag","Med afsæt i anbefalingerne fra Indsatsgruppen og med enkelte udvidelser i forhold til anbefalingerne iværksættes følgende.
Nationale lempelser per 1. marts 2021

Udvalgsvarebutikker under 5000 m2 (dog undtaget udvalgsvarebutikker i storcentre) genåbnes med midlertidigt skærpede kvadratmeterkrav, mens der særligt for butikker på 5000 m2 eller derover undtages, så de kan holde åbent for et meget begrænset antal kunder mod tidsbestilling.
Udendørs kulturinstitutioner genåbnes. Der stilles krav om, at besøgende fremviser dokumentation for negativ COVID-19-test (højst 72 timer gammel).
Forsamlingsforbuddet hæves fra 5 til 25 personer for så vidt angår udendørs idræts- og foreningsaktiviteter i organiseret regi.

Nordjylland og Vestjylland - geografisk afgrænsede lempelser per 1. marts 2021

Alle afgangselever i grundskoler samt på ungdomsuddannelser og voksenuddannelser kommer tilbage med 50 pct. fremmøde (dvs. hver anden uge).
Alle elever på efterskoler og på frie fagskoler og kostafdelinger på fri- og privatskoler kan komme tilbage med fuldt fremmøde samt afgangsklasser på ungdoms- og voksenuddannelser i forhold til deres ophold på kostafdelingen

Bornholm - geografisk afgrænsede lempelser per 1. marts 2021

Yderligere genåbning af Bornholm som giver mulighed for at høste erfaringer med genåbning, herunder genåbning for alle skoleklasser, ungdoms- og voksenuddannelser, videregående uddannelser, folkehøjskoler, efterskoler og klubtilbud og liberale serviceerhverv.

Resterende tiltag og restriktioner, herunder rejserestriktioner, der udløber 28. februar 2021, forlænges til og med 5. april 2021. På baggrund af sundhedsmyndighedernes vurdering ophæves de særlige tiltag for Storbritannien, da B.1.1.7 nu er den dominerende variant i Danmark. Ændringen træder i kraft den 1. marts 2021.
De generelle kompensationsordninger forlænges parallelt med de skærpede restriktioner i marts og april.
Baggrund for lempelserne – proces og anbefalinger
Den Faglige Referencegruppe anbefalede i januar en prioriteret rækkefølge for en genåbning inden for hhv. uddannelse, erhverv og arbejde, kultur og idræt samt forsamlinger. På den baggrund har Indsatsgruppen bestilt beregninger hos Ekspertgruppen for matematiske modellering ifm. COVID-19 (herefter Modelleringsgruppen) for en gradvis genåbning af Danmark. Beregningerne tager udgangspunkt i lempelser af tiltag, som ligger øverst i de prioriterede sektorområder. Det drejer sig om afgangselever i grundskolen og på ungdoms- og voksenuddannelser, genåbning af udvalgsvarebutikker, udendørs kulturinstitutioner, udendørs idræts- og foreningsaktiviteter samt forsamlinger.
Med afsæt i Modelleringsgruppen og Referencegruppens bidrag har Indsatsgruppen afgivet anbefalinger til regeringen. 
Læs mere om Indsatsgruppens indstilling og Den Faglige Referencegruppes anbefalinger på coronasmitte.dk"
"1642169042-54","https://sum.dk/nyheder?categorizations=9819&page=16","Gradvis genåbning på plejehjem og sygehuse","https://sum.dk/nyheder/2020/juni/gradvis-genaabning-paa-plejehjem-og-sygehuse-","Beboere på landets plejehjem, patienter på sygehuse og psykiatriske afdelinger og en række andre kan nu se frem til flere muligheder for at få besøg. Det sker med en ny model for en delvis genåbning, der er fastlagt i forlængelse af regeringens og Folketingets partiers poliske aftale om yderligere genåbning i fase 2. Modellen er blevet udarbejdet på baggrund af input fra sektorpartnerskabet for genåbning af plejesektoren og interessenter fra både ældre-, sygehus- og psykiatriområderne. 

Sundheds- og ældreminister Magnus Heunicke siger:

Restriktionerne på besøg er for at beskytte nogle af vores mest sårbare borgere mod smitte, herunder ældre på plejehjem, patienter på sygehusene og indlagte psykiatriske patienter, men vi ved desværre godt, at restriktionerne har haft menneskelige omkostninger for både de berørte borgere og deres pårørende. Derfor er det vigtigt, at vi nu skaber bedre muligheder for besøg i takt med, at vi har fået smitten under kontrol og også åbner op i andre dele af samfundet. Vi gør fortsat alt, hvad vi kan, for ikke at få smittekæder ind på sygehusene og plejehjemmene, for vi ved desværre, at mere end 1/3 af alle dødsfald blandt COVID-19-tilfælde i Danmark sker på plejehjem. Derfor er vi nødt til at have nogle restriktioner fortsat.

Der har siden marts måned været fastsat begrænsninger for besøg på landets plejehjem, plejeboliger og aflastningspladser samt sygehuse, herunder psykiatriske afdelinger og klinikker. Hovedpunkter i den nye model er at: 

Besøg skal som udgangspunkt gennemføres udendørs. Og man kan ikke længere forbyde et udendørsbesøg. 


Besøg kan stadig ske indendørs, hvis der er tale om en kritisk situation. 


Som noget nyt, bliver der også mulighed for at få besøg indendørs af 1-2 faste besøgspersoner, som beboeren eller patienten selv udpeger, hvis en beboers eller patients helbred eller de fysiske rammer på plejehjemmet eller sygehuset gør, at besøget ikke kan foregå udendørs. 


Ift. sygehusene vil besøgspersonen også kunne ledsage patienten til behandling, undersøgelse eller samtale, mens patienten er indlagt. Det samme gælder ved ambulant behandling, undersøgelse eller samtale. 


Det vil være ledelsen på plejehjemmet eller sygehuset, der i den konkrete situation beslutter, om der kan ske besøg eller ledsagelse. Her skal der bl.a. tages hensyn til, om besøget kan ske på en forsvarlig måde. 


Der vil være mulighed for, at man som pårørende – på frivillig basis - lader sig test forud for besøg på plejehjem, sygehus m.v.

Styrelsen for Patientsikkerhed vil som opfølgning på de nye regler opdatere de påbud, som er givet til bl.a. kommunalbestyrelser og regionsråd om besøgsrestriktioner på bl.a. plejehjem og sygehuse. Desuden er Sundhedsstyrelsen i gang med at opdatere de nuværende retningslinjer.
Magnus Heunicke siger:

Vi har arbejdet for at finde forsvarlige og langsigtede løsninger. Det er alfa og omega, at en gradvis genåbning sker på en sundhedsmæssig forsvarlig måde, og at vi sikrer, at både beboere, patienter, pårørende og personale kan føle sig trygge. Vi har en offensiv teststrategi, der blandt andet omfatter smitteopsporing, og det skal hjælpe til at finde skjule smittekæder. Desuden er det vigtigt, at medarbejderne i sundheds- og ældresektoren følger retningslinjerne for brug af værnemidler.

Bekendtgørelse om besøgsrestriktioner på plejehjem, plejeboliger og aflastningspladser samt sygehuse og klinikker i forbindelse med håndtering af Corona-virussygdom 2019 (COVID-19) 

Ramme for delvis ophævelse af besøgsforbud og lempelse af besøgsrestriktioner
Læs mere om lempede besøgsrestriktioner og påbud:
Brev til landets kommunalbestyrelser
Brev til landets regionsråd
Brev til landets private sygehuse mv.
COVID-19: Smitteforebyggelse ved besøg på plejehjem og plejeboliger, aflastningspladser, sygehuse, klinikker mv.
Kontaktinfo:
Sundheds- og Ældreministeriets pressevagt tlf.: 21 32 47 27"
"1642169098-75","https://sum.dk/nyheder?categorizations=9819&page=14","Nye tiltag til håndtering af smittespredning af COVID-19 i Danmark","https://sum.dk/nyheder/2020/september/nye-tiltag-til-haandtering-af-smittespredning-af-covid-19-i-danmark","Stigningen kan ses på flere områder, bl.a. en stigning i antal smittede inden for alle aldersgrupper og en begyndende smittespredning på plejehjem og sygehuse. Smitteudviklingen i hele landet er nu så alvorlig, at det er sundhedsmyndighedernes klare anbefaling, at det er nødvendigt at lægge et nyt lag oven på vores nationale indsats mod COVID-19 med en række midlertidige tiltag.
Tiltagene målrettes bl.a. de udfordringer, der er med smitte blandt unge og ved større forsamlinger. Tiltagene vil foreløbigt gælde til og med den 4. oktober 2020.
Der er tale om 23 konkrete tiltag, der vedrører:

Forsamlinger
Restaurationer og natteliv
Detailhandlen
Sociale aktiviteter og private sammenkomster
Arbejdspladser og transport
Sundhedssektor, ældrepleje, botilbud mv.

Læs mere:
Tiltag til håndtering af smittespredning COVID-19
Grafik: Geografisk spredning af CGeografisk spredning af COVID-19 i Danmark."
"1642169292-151","https://sum.dk/nyheder?categorizations=9819&page=7","Nye bekendtgørelser viderefører coronaregler","https://sum.dk/nyheder/2021/maj/nye-bekendtgoerelser-viderefoerer-coronaregler","En bekendtgørelse om ophævelse af visse bekendtgørelser efter lov om foranstaltninger mod smitsomme og andre overførbare sygdomme er den 7. maj 2021 trådt i kraft: Bekendtgørelse om ophævelse af visse bekendtgørelser efter lov om foranstaltninger mod smitsomme og andre overførbare sygdomme
Bekendtgørelsen ophæver formelt en række bekendtgørelser, der var udstedt efter den tidligere gældende epidemilov, herunder om mundbindskrav. Bekendtgørelsernes gyldighed ophørte dog allerede den 15. april 2021 som følge af overgangsbestemmelsen i den nye epidemilov. Det har dog været nødvendigt rent formelt at ophæve bekendtgørelserne med en ophævelsesbekendtgørelse.
Reglerne efter de ophævede bekendtgørelser er videreført med nye bekendtgørelser, der er udstedt efter den nye epidemilovs regler. Alle gældende bekendtgørelser efter epidemiloven kan findes i venstre spalte ud for den nye epidemilov på Retsinformations hjemmeside: Lov om epidemikoven m.v. (epidemiloven)  
Sundhedsministeriet lagde den 1. marts 2021 denne nyhed på: Om videreførelse af bekendtgørelser efter epidemiloven."
"1642169430-202","https://sum.dk/nyheder?categorizations=9819&page=1","Flere tilbydes gratis vaccination mod pneumokoksygdom","https://sum.dk/nyheder/2021/december/flere-tilbydes-gratis-vaccination-mod-pneumokoksygdom","Folketingets partier og regeringen iværksatte i april 2020 en vaccinationspakke, som skal bidrage til, at flere sårbare personer beskyttes mod alvorlige infektionssygdomme.
Vaccinationspakken indeholder blandt andet et tilbud om gratis vaccination mod pneumokokker til alle fyldt 65 år og til visse personer under 65 år i særlig høj risiko for alvorlig sygdom med pneumokokker. Pneumokokker er en gruppe af bakterier, der kan give lungebetændelse, blodforgiftning og hjernehindebetændelse.
Nu udvides tilbuddet, så gratis vaccination mod pneumokokker også kommer til at omfatte eksempelvis personer under 65 år med kronisk hjerte- eller lungesygdom.
Sundhedsminister Magnus Heunicke siger:

”Vi udvider nu tilbuddet om gratis pneumokokvaccination, så vi kan beskytte endnu flere sårbare borgere mod at blive ramt af en alvorlig infektionssygdom. Målet er at nedbringe antallet af sårbare patienter, som også kan rammes af andre alvorlige infektionssygdomme end corona. Netop det er særligt vigtigt nu, da det kan medvirke til at dæmpe presset på vores sundhedsvæsen henover vinteren.”

Følgende grupper bliver nu – uanset alder - omfattet af tilbuddet: 

Personer med diabetes mellitus
Personer med kronisk hjertesygdom
Personer med kronisk lungesygdom
Personer med kronisk nyresygdom
Personer med kronisk leversygdom
Svejsere (personer, hvis erhverv omfatter at svejse)

Både de eksisterende og de nye målgrupper kan blive vaccineret hos egen læge, på apoteker og på private vaccinationsklinikker. Ved tvivl om hvorvidt man tilhører målgruppen, skal man kontakte sin egen læge.
Det udvidede tilbud om pneumokokvaccination er gældende fra onsdag d. 15. december, hvor bekendtgørelsen træder i kraft.   
Læs bekendtgørelsen her."
"1642169150-95","https://sum.dk/nyheder?categorizations=9819&page=12","Nu kan udlandsdanskere bestille tid på coronaprover.dk","https://sum.dk/nyheder/2020/november/nu-kan-udlandsdanskere-bestille-tid-paa-coronaproverdk","Personer med dansk CPR-nr. og bopæl i udlandet kan nu få foretaget test for COVID-19 gennem det åbne testtilbud
 
Sundheds- og ældreminister Magnus Heunicke siger:

Nu kan danskere med bopæl i udlandet også blive omfattet af det åbne tilbud om test for COVID-19. Det er vigtigt, så alle med dansk CPR-nummer har adgang til test og kan bidrage til, at vi får brudt smittekæderne.





Læs mere om oprettelse og testsvar på coronasmitte.dk"
"1642169224-124","https://sum.dk/nyheder?categorizations=9819&page=9","Regeringen afsætter 102 mio. kr. til nyt dansk studie af COVID-19-vacciners effekt","https://sum.dk/nyheder/2021/februar/regeringen-afsaetter-102-mio-kr-til-nyt-dansk-studie-af-covid-19-vacciners-effekt-","For de danske sundhedsmyndigheder er det afgørende at sikre sig viden om COVID-19-vaccinernes langsigtede effekt i den danske befolkning, både når det gælder udvikling af immunitet og bivirkninger.

Derfor har regeringen valgt at afsætte 102 mio. kr. til et nyt dansk klinisk studie, der skal overvåge COVID-19-vaccinernes effekt og bivirkninger i en periode på to år efter udrulningen af vaccinerne i den danske befolkning. Regeringen støtter forskningen med 102 millioner kroner for at tilvejebringe så meget viden om COVID-19-vaccinerne som muligt. Viden er vejen til at vinde over virus. Og nu hvor vaccinerne bliver rullet ud i samfundet, skal forskerne indsamle viden, så vi bliver endnu klogere på både effekter og bivirkninger, udtaler sundhedsminister Magnus Heunicke.

Et unikt studie med deltagelse af 10.000 borgere
Konkret vil forsøget følge 10.000 borgere i op til to år efter, de har modtaget vaccination med en af de fire første COVID-19-vacciner, der er eller bliver godkendt til brug i Danmark. Studiet er unikt, da det i realtid sammenligner de forskellige vacciner med hinanden. Dette vil give yderligere viden om vaccinernes effekt, herunder om der er vacciner, der virker bedre i nogle dele af befolkningen end andre.
Studiet giver myndighederne et stærkt værktøj, både til at overvåge vaccinernes effekt og sikkerhed fremadrettet, og kan danne grundlag for evt. justeringer af den danske vaccinestrategi.
Det kliniske studie, som nu er godkendt, vil blive udført i et samarbejde mellem forskere fra alle landets fem regioner. Studiet ledes af styrekomitéer med deltagelse fra professorer fra alle danske universiteter med medicinske fakulteter, Lægemiddelstyrelsen, Statens Serum Institut, Sundhedsstyrelsen, Sundhedsdatastyrelsen og Danske Regioner."
"1642168959-22","https://sum.dk/nyheder?categorizations=9819&page=19","Patient indlagt på Skejby og undersøges for ny coronavirus","https://sum.dk/nyheder/2020/januar/patient-indlagt-paa-skejby-og-undersoeges-for-ny-coronavirus","Der er tale om en dansker, der er kommet hjem fra Hubei-provinsen i Kina, som er et af de områder, hvor der er et virusudbrud.
Det er vigtigt at sige, at det ikke er afklaret, om der er tale om ny coronavirus. Vi tager alle de nødvendige forholdsregler, og personalet på Skejby er trænet i at kunne varetage en situation som denne, siger sundhedsminister Magnus Heunicke, der følger situationen tæt.
Aarhus Universitetshospital i Skejby har taget prøve af vedkommende. Prøven er på vej til Statens Serum Institut i København, som vil analysere, om der er tale om ny coronavirus. Svar på prøven forventes natten til onsdag.
Der vurderes fortsat at være meget lille risiko for, at smitten spreder sig i Danmark.   
Der er løbende opdateringer på   Sundhedsstyrelsens hjemmeside   og   Udenrigsministeriets rejsevejledning. I øjeblikket opfordres rejsende til at være ekstra forsigtige i hele Kina."
"1642169116-82","https://sum.dk/nyheder?categorizations=9819&page=13","Bekymrende stigning i smitte resulterer i nye tiltag mod COVID-19","https://sum.dk/nyheder/2020/oktober/bekymrende-stigning-i-smitte-resulterer-i-nye-tiltag-mod-covid-19","Sundhedsmyndighederne vurderer, at smitteudviklingen i Danmark er bekymrende. Der er risiko for en stigende smitte i efteråret og vinteren, hvilket også kan sætte sundhedsvæsenet under stigende pres. På den baggrund vurderer sundhedsmyndighederne, at der er behov for at forlænge allerede gældende tiltag og iværksætte nye skærpede COVID-19-tiltag.
Der ses også en bekymrende udvikling i mange europæiske lande med et stigende antal smittede og indlagte patienter med COVID-19. En række europæiske lande har indført hårdere stramninger af tiltag for at bremse smittespredningen, herunder i nogle lande i form af bl.a. udgangsforbud i bestemte tidsrum og deciderede nedlukninger.
Med regeringens udmelding den 23. oktober 2020 forlænges de nuværende restriktioner, og samtidig indføres der nye og skærpede restriktioner fra mandag den 26. oktober. Det gælder dog ikke de skærpede krav om brug af mundbind, som gælder fra torsdag den 29. oktober.
Myndighederne følger udviklingen nøje og vurderer, om restriktionerne fortsat skal opretholdes, forlænges eller eventuelt suppleres med yderligere tiltag.
Se også:
Tiltag til håndtering af coronasmitte
Åben infografik om restriktioner"
"1642169397-190","https://sum.dk/nyheder?categorizations=9819&page=3","To mistænkte tilfælde af Omicron (B.1.1.529) er påvist i Danmark hos rejsende fra Sydafrika","https://sum.dk/nyheder/2021/november/to-mistaenkte-tilfaelde-af-omicron-b11529-er-paavist-i-danmark-hos-rejsende-fra-sydafrika","Tilfældene er påvist ved variant PCR, der fangede mutationer, der er kendetegnet for Omicron, og der er dermed med stor sandsynlighed tale om Omicron. Det vil først endelig kunne bekræftes, når resultatet af helgenomsekventering foreligger inden for de næste dage.
Sundhedsminister Magnus Heunicke siger:

- Myndighederne har en begrundet mistanke om, at vi har de første to tilfælde af den nye variant Omicron i Danmark. Varianten er blevet fanget i de variant-PCR-test, som SSI laver på positive prøver, og derfor har vi hurtigt fanget varianten. Vi er et af de lande, der har den mest omfattende overvågning af varianter, og derfor er det ikke overraskende, at vi tidligt finder tilfælde i Danmark.  
- Personerne, der er smittet, har været i Sydafrika og er nu i isolation og myndighederne er i gang med at opspore ud i tredje led - det vil sige, at nære kontakter og disses nære kontakter alle bliver opfordret til at gå i isolation og selvfølgelig at blive testet. Og myndighederne arbejder stenhårdt på at få samme opfordring ud til alle, der var med samme fly, som de smittede.  
- Det er vigtigt at sige, at der stadig er meget vi ikke ved om Omicron. Derfor kommunikerer vi så snart, der er nyt.

Ny variant bekymrer
Den nye variant, B.1.1.529, bekymrer virologer internationalt, fordi den har mange flere mutationer i spike proteinet end normalt, og der er usikkerhed om smitsomheden og om mulig mindre følsomhed overfor vaccinerne. Der er fundet bekræftede rejserelaterede tilfælde i bla. England og Belgien.
Rejsende fra Sydafrika
Styrelsen for Patientsikkerhed anbefaler, at alle indrejsende til Danmark eller indrejste inden for de seneste 10 dage (fra d. 16. november), der har haft ophold (dog ikke transit) i Sydafrika, Lesotho, Eswatini, Mozambique, Zimbabwe, Botswana og Namibia lader sig teste og går i isolation til negativ test på dag 4 og dag 6. Det gælder uanset vaccinationsstatus.
Isolationen bør tidligst ophøre ved en negativ test på dag 6. I de tilfælde, hvor der er gået mere end 6 dage siden indrejse, anbefales der alene en test hurtigst muligt."
"1642169360-175","https://sum.dk/nyheder?categorizations=9819&page=4","Covid-19 kategoriseres ikke længere som samfundskritisk","https://sum.dk/nyheder/2021/september/covid-19-kategoriseres-ikke-laengere-som-samfundskritisk-","Regeringen besluttede d. 27. august ikke at forlænge covid-19’s status som en samfundskritisk sygdom efter inddragelse af den faglige referencegruppe, Epidemikommissionen og sundhedsmyndighederne. Det skyldes dels den store vaccinationstilslutning, dels den stærke epidemikontrol.
Det er kategoriseringen af covid-19 som en samfundskritisk sygdom, der har gjort det muligt at indføre tiltag som nationale og lokale nedlukninger, krav om coronapas, forsamlingsforbud, krav om mundbind mm.
Det tilbageværende krav om coronapas i nattelivet bortfalder automatisk i dag.
Sundhedsminister Magnus Heunicke siger:
Det er en vigtig milepæl i vores epidemihåndtering, at covid-19 i dag ikke længere er kategoriseret som en samfundskritisk sygdom. Det tilbageværende krav om coronapas i nattelivet udløb ved døgnets begyndelse.  Det kan kun lade sig gøre, fordi vi er nået langt med vaccinationsudrulningen, har en stærk epidemikontrol, og fordi hele den danske befolkning har ydet en helt enorm indsats for at nå hertil. De særlige muligheder for at indføre restriktioner, som vi har med epidemiloven, skal ikke være den nye normal i samfundet. Vi fortsætter med at overvåge epidemien tæt, og hvis der sker en alvorlig udvikling, som truer epidemikontrollen i Danmark, er vi parate til at handle hurtigt igen.”En samfundskritisk sygdom er en alment farlig sygdom, hvis udbredelse medfører eller risikerer at medføre alvorlige forstyrrelser af vigtige samfundsfunktioner.""
For at kunne kategoriseres som samfundskritisk, skal en sygdom være defineret som alment farlig af Sundhedsstyrelsen. Det betyder, at den af Sundhedsstyrelsen vurderes til enten at være særlig smitsom, have høj dødelighed eller kunne give alvorlige eller varige skader. Covid-19 er fortsat en alment farlig sygdom. 
 
 Om en alment farlig sygdom skal kategoriseres som samfundskritisk er en politisk beslutning, som regeringen træffer ved at udstede en bekendtgørelse herom. Bekendtgørelsen kan højst gælde for 6 måneder ad gangen.
Regeringens beslutning om at kategorisere en sygdom som samfundskritisk er underlagt parlamentarisk kontrol. Spørgsmålet om kategorisering af sygdommen som samfundskritisk skal derfor først forelægges Folketingets Epidemiudvalg sammen med en indstilling fra Epidemikommissionen. Er et flertal i Folketingets Epidemiudvalg imod, at en sygdom kategoriseres som samfundskritisk, kan regeringen ikke udstede den pågældende bekendtgørelse. 
Læs mere om Epidemikommissionen her. 
Restriktioner, der alene forudsætter, at en sygdom er kategoriseret som alment farlig, kan opretholdes eller fastsættes, selv om covid-19 nu ikke længere er kategoriseret som en samfundskritisk sygdom.
Der gælder således bl.a. fortsat restriktioner for indrejse i Danmark og der vil fortsat kunne foretages smitteopsporing. Styrelsen for Patientsikkerhed vil også fortsat kunne træffe beslutning om lokale nedlukninger og lokale besøgsrestriktioner mv. Og kommunerne har fortsat ansvar for at stille frivillige isolationsfaciliteter til rådighed for borgere, der er smittet med covid-19 eller afventer resultat af test og i øvrigt er i målgruppen for tilbuddet.  
 
Læs eksempler på hjemmelsgrundlaget for udvalgte restriktioner her."
"1642169040-53","https://sum.dk/nyheder?categorizations=9819&page=16","Udmelding om henvisning til COVID-19 test","https://sum.dk/nyheder/2020/juni/udmelding-om-henvisning-til-covid-19-test","Sundheds- og ældreminister Magnus Heunicke og formand for Praktiserende Lægers Organisation (PLO) Christian Freitag har i dag torsdag den 4. juni mødtes til en drøftelse af henvisning til test for covid-19 og praktiserende læges ansvar for opfølgning på prøvesvar. Det var et godt og konstruktivt møde, og der var enighed om følgende: 

 Situationen med covid-19 er helt ekstraordinær, og regeringen har fundet behov for at finde hurtige løsninger på at tilbyde alle voksne borgere muligheden for en COVID-19 i TestCenter Danmark.

 
   Det har været afgørende, at opfølgningen på positive test kan ske hos egen læge, som kender patienterne bedst. Regeringen har derfor etableret en anordning, hvor de praktiserende læger rent teknisk er rekvirenter på egne patienter fsva. test for covid-19. Der udstedes hurtigst muligt en bekendtgørelse med hjemmel i epidemiloven, som præciserer dette.

 
   Selve grundlaget for testning af raske og symptomfri borgere i TestCenter Danmark er, at det ikke sker på lægefagligt indikation og med et behandlingsmæssigt formål som sådan, men som led i overvågning og generel smitteforebyggelse med hjemmel i sundhedslovens § 222 (SSI’s myndighedsopgaver).

 
 Sundheds- og ældreministeren anerkender fuldt ud, at løsningen har givet anledning til bekymring og spørgsmål hos de praktiserende læger. Det er en særlig løsning i en særlig tid og ikke en metode, som ministeriet fremover vil benytte ift. henvisninger til andre prøver, undersøgelser mv.

 
   Styrelsen for Patientsikkerhed har nu i et notat, beskrevet lægens ansvar for prøvesvar uden, at lægen forinden har stillet indikation. I forhold til de negative prøvesvar er det altovervejende udgangspunkt, at der ikke vil være nogen aktiv opfølgningsforpligtelse. Det undersøges om en digital løsning kan gøre det enkelt og automatisk at sortere de positive svar fra de negative i lægesystemerne, og som derfor kan lette arbejdsgangen for de praktiserende læger.

 
   Der er en prioritet for regeringen, at sundhedsmyndighederne og de praktiserende læger har god og tæt dialog om udfordringer og løsninger både, når det gælder håndteringen af covid-19 og generelt om almen praksis’ rolle i det danske sundhedsvæsen.

Kontaktinfo:
Sundheds- og ældreministeriets pressevagt:    mail pressevagt@sum.dk,  tlf.: 21 32 47 27"
"1642169233-128","https://sum.dk/nyheder?categorizations=9819&page=9","Stramninger af indrejseregler for indrejsende fra grænselandet fra den 17. februar","https://sum.dk/nyheder/2021/februar/stramninger-af-indrejseregler-for-indrejsende-fra-graenselandet-fra-den-17-februar","Regeringen har løbende indført skærpede indrejserestriktioner på baggrund af udbredelsen af nye mutationer af COVID-19. Indsatsgruppen, herunder sundhedsmyndighederne, har nu vurderet, at der i den aktuelle situation er behov for at skærpe indrejserestriktionerne for indrejsende fra grænselandet samt test- og isolationskravet efter indrejse i Danmark. Det skyldes, at der fra myndighedernes side vurderes at være risiko for, at virusvarianten B.1.351, der oprindelig blev påvist i Sydafrika, kan sprede sig ved indrejse fra grænselandet.
Derfor vil regeringen for det første indføre skærpede indrejsekrav for personer fra grænselandet (dvs. Slesvig-Holsten, Sydsverige (Blekinge og Skåne len) og Västsverige (Hallands og Västra Götalands len), således at de, som indrejser med et anerkendelsesværdigt formål, ved indrejsen skal kunne fremvise en negativ test foretaget højst 72 timer før indrejsen. Efter de gældende regler er der krav om, at testen højst må være foretaget syv dage før indrejsetidspunktet.
Derudover skærpes reglerne for test- og isolationskrav efter indrejse i Danmark for personer, herunder danskere, der har arbejde, skal levere en tjenesteydelse, besøge en nærtstående eller har bopæl i grænselandet. Efter de gældende regler er der under visse betingelser adgang til at fravige de i øvrigt gældende test- og isolationskrav efter indrejse i Danmark, hvis de pågældende kan fremvise en negativ test, der højst er syv dage gammel. Denne regel strammes nu op, således at kravet bliver, at denne test højst må være 72 timer gammel.
Ændringerne træder i kraft den 17. februar 2021. Indtil den 17. februar vil de hidtil gældende regler finde anvendelse. 
Justitsminister Nick Hækkerup:

Vi står i en afgørende tid, hvor det er bydende nødvendigt for os at begrænse introduktionen og spredningen af nye, mere smitsomme virusvarianter fra udlandet. Nye varianter udgør en trussel mod en gradvis genåbning af samfundet. På baggrund af myndighedernes anbefalinger skærper vi derfor fra den 17. februar test- og isolationskravet for personer, der rejser til Danmark efter at have opholdt sig i grænselandet, så vi øger muligheden for at opspore og bremse smitte.
Jeg har forståelse for, at det kan skabe udfordringer og irritation for dem, der bor i grænselandet og eksempelvis arbejder på den anden side af grænsen. Men vi kan ganske enkelt ikke risikere at sætte den danske indsats mod COVID-19 over styr, og derfor er vi nødsaget til at stramme reglerne igen. 

Sundhedsminister Magnus Heunicke:

Det er vigtigt, at folk, der bor og arbejder i grænselandet, kan krydse grænsen, og det har regeringen forståelse for. Men det er også vigtigt at beskytte Danmark mod virusvarianter, der kan skabe større usikkerhed i epidemien. Derfor er det nødvendigt at skærpe kravene om test for personer, der bevæger sig i grænselandet.

Læs den nye bekendtgørelse her"
"1642169075-67","https://sum.dk/nyheder?categorizations=9819&page=15","Aftale om næste fase af kontrolleret genåbning","https://sum.dk/nyheder/2020/august/aftale-om-naeste-fase-af-kontrolleret-genaabning","Folketingets partier er enige om initiativer for at undgå spredning af COVID-19-smitten og forhindre nye nationale nedlukninger med store samfundsøkonomiske og menneskelige konsekvenser.
Aftaleteksten kan læses her
Justitsminister Nick Hækkerup siger:

Vi er fortsat i en alvorlig situation, og derfor er denne aftale helt afgørende for, at vi kan gå ind i efteråret og fastholde smitten på et lavt niveau. Partierne er enige om, at tiden desværre ikke er til de at gennemføre de åbninger, vi havde lagt op til med fase 4. Men vi er ligeledes enige om, at der er punkter, hvor vi kan lempe de nuværende restriktioner. Vi afskaffer 6-dages reglen og giver mulighed for at restauratører kan holde åbent til klokken 02.00, så længe der ikke lukkes nye gæster ind efter klokken 23.00. Med aftalen understreger vi samtidig strategien om test, opsporing og isolation, og at myndighederne skal gribe ind med fast hånd både lokalt og regionalt, hvis der er behov for det. Det er en god aftale, der skaber en balance mellem at holde Danmark oppe og i gang og smitten nede.

Sundheds- og Ældreminister Magnus Heunicke siger:

Desværre tillader situationen ikke, at vi åbner op for hele samfundet lige nu, hvor vi lokalt ser stigende samfundssmitte og en opadgående kurve. Det tager vi meget alvorligt. I aftalen fortsætter vi med at styrke vores arbejde med test, opsporing og isolation. Men vi er heldigvis et andet sted, end vi var i foråret. På under et halvt år har vi opbygget et omfattende beredskab og et fintmasket testsystem, der sætter os i stand til at agere hurtigt og virkningsfuldt. Det er dét, der skal gøre os i stand til at håndtere smitten uden at skulle lukke Danmark ned igen. De beslutninger, vi har taget her i aften, vil understøtte det mål.

Erhvervsminister Simon Kollerup siger:

Vi er nået langt i genåbningen af dansk erhvervsliv efter corona-krisen, men vi står stadig i en alvorlig situation. Derfor er det også nødvendigt at forlænge og udvide nogle af de tiltag, som kan begrænse smitten. Men jeg har stor sympati med de dele af dansk erhvervsliv, der fortsat ikke kan åbne eller har andre begrænsninger, og jeg kan kun forestille mig, hvilken svær situation mange stadig står i. Det rigtige er derfor også at fortsætte med at kompensere de virksomheder og give den hjælp, de så hårdt har brug for. Det er jeg glad for, at alle Folketingets partier bakker op om."
"1642169063-62","https://sum.dk/nyheder?categorizations=9819&page=15","Ny aftale: Alle ansatte i plejesektoren skal testes for COVID-19","https://sum.dk/nyheder/2020/juni/ny-aftale-alle-ansatte-i-plejesektoren-skal-testes-for-covid-19","Som led i overvågningen af epidemien og beskyttelse af de borgere, der er mest udsat for at blive alvorligt syge, hvis de rammes af COVID-19, har regeringen, Danske Regioner og KL aftalt en systematisk testning af plejepersonale i alle landets kommuner.
Hyppigheden af testene skal afstemmes efter, hvor udbredt smitten er i den enkelte kommune. Ud over den jævnlige test vil der være særlige testindsatser i udbrudssituationer. Sundheds- og ældreminister Magnus Heunicke siger: 

Vores ældre og sårbare medborgere har betalt en meget høj pris for corona-pandemien. Og selv om hele resten af Danmark nu åbner op igen, vil de fortsat opleve begrænsninger i deres liv og tilværelse, som vi andre ikke må tåle. Derfor er det vores pligt som samfund at gøre vores yderste for at sikre deres velbefindende og sikkerhed bedst muligt. Og samtidig skal vi også beskytte vores pleje-ansatte, der gør så vigtigt et arbejde

Formand for KL Jacob Bundsgaard siger:

Det er vigtigt, at vi har de rigtige tiltag på plads, så vi hurtigt kan inddæmme og begrænse smitten. Vi har et særligt ansvar over for de svageste borgere, som risikerer at blive meget hårdt ramt, hvis der kommer et udbrud på fx et plejehjem. Det har været et travlt og krævende forår, og det her er endnu en opgave, som koster kræfter. Derfor er jeg også glad for, at vi har sikret, at det kan foregå på den enkelte arbejdsplads og med mindst mulig gene for den enkelte medarbejder

Formand for Danske Regioner Stephanie Lose siger:

I Regionerne hilser vi den fælles aftale velkommen og er glade for at kunne bidrage til tiltaget. Det er vigtigt, at vi gør alt, hvad vi kan for at forebygge, at smitte breder sig til vores ældre medborgere og dét plejepersonale, der er i front og tager sig af dem. Her vil vores fælles indsats gøre en forskel

Det nye testsystem vil være et fast supplement til det åbne testtilbud, som plejepersonale allerede har adgang til og vil sikre en systematisk overvågning for denne vigtige personalegruppe. Det vil ske med et nyt setup, som i langt højere grad vil gøre det muligt at blive testet på arbejdspladsen.
I de kommuner, der overstiger et bestemt niveau af smittede, iværksættes testprogrammet med det samme. For de øvrige sættes systemet op frem mod slutningen af august – tiden skal blandt andet bruges på oplæring af kommunale medarbejdere i at pode.
Læs aftalen: Aftale om test af personale på plejehjem og i hjemmeplejen"
"1642169056-60","https://sum.dk/nyheder?categorizations=9819&page=16","Smitte|stop appen downloadet tæt på en halv million gange på den første uge","https://sum.dk/nyheder/2020/juni/smittestop-appen-downloadet-taet-paa-en-halv-million-gange-paa-den-foerste-uge","Sundhedsmyndighederne har et fintmasket manuelt opsporingsnet, der proaktivt kontakter borgere med tilbud om rådgivning og vejledning, når der konstateres smitte med coronavirus. Når der konstateres smitte, er der sikret bred adgang til test for coronavirus. Sundheds- og ældreminister Magnus Heunicke siger:
Coronavirus kan sprede sig hurtigt i samfundet, nogen gange under radaren, hvis vi ikke handler resolut. Med appen har vi tilføjet et digitalt værktøj, der kan hjælpe med at bryde de skjulte smittekæder. Danskerne har taget godt imod den app, mange har hentet den, og 80 brugere har inden for den første uge brugt appen til at advare personer, som de ikke kender om, at de muligvis har været udsat for smitterisiko, så de kan blive testet. Det er formålet med appen, der allerede den første uge har vist sit værd.
Appen smitte|stop er et supplerende, digitalt værktøj, der i modsat til den manuelle opsporing giver brugere mulighed for at give besked til de kontakter, som man ikke kender. Det kan være andre borgere, som man har været tæt på i fx bussen, til fodboldkamp eller på en restaurant, som man ikke kender og derfor ikke har kontaktoplysninger på. Indtil videre har 80 brugere benyttet sig af appens funktion, hvor man efter positiv coronatest kan advare andre brugere, man har været tæt på om, at de har været udsat for smitterisiko.
Hvis man i appen får besked om, at man har været tæt på en person, der er testet positiv, skal man følge Sundhedsstyrelsens anbefalinger til nære kontakter og bl.a. blive hjemme og blive testet hurtigst muligt.
Baggrund og information
Appen anvender en decentral kontaktregistrering og bruger teknologi fra Apple og Google, der er udviklet med særligt fokus på privatlivsbeskyttelse. Den løsning blev valgt efter rådgivning fra eksperter og et til formålet nedsat advisory board, der har vurderet appens funktion og formål ud fra dataetiske principper og cybersikkerhedsvurderinger.
Der er tale om helt ny teknologi i styresystemerne på mobiltelefonerne, og derfor skal du som bruger være opmærksom på, at du skal have opdateret din iPhone eller Android telefon inden smittesporingsappen kan installeres.
Appen er frivillig at bruge og ingen myndigheder har adgang til oplysninger om, hvem brugerne af appen har været i nærheden af.
Beslutningen om at udvikle og anvende en mobilapp til smitteopsporing hviler på den politiske aftale indgået den 15. maj 2020 mellem regeringen, Venstre, Radikale Venstre, Socialistisk Folkeparti, Enhedslisten, Det Konservative Folkeparti, Liberal Alliance, Alternativet og Susanne Zimmer (UFG) om principper, formål og teknologisk løsning for den danske smitteopsporingsapp.
Husk, at du med appen alene hjælper med at stoppe smittespredningen hos andre, som også bruger appen. Hvis du testes positiv for ny coronavirus, er det derfor vigtigt, at du også tager kontakt til familiemedlemmer, venner mv., som du ved, at du har været i nær kontakt med. Se mere i pjecen ""Til dig, der er testet positiv for ny coronavirus"".
Smitte|stop er udviklet af Sundheds- og Ældreministeriet, Sundhedsstyrelsen, Statens Serum Institut, Styrelsen for Patientsikkerhed, Digitaliseringsstyrelsen og Netcompany.
Der arbejdes løbende på at videreudvikle og forbedre appen. Du kan læse nyheder og svar på spørgsmål om appen på www.smittestop.dk"
"1642169451-211","https://sum.dk/nyheder?categorizations=9819&page=1","Midlertidigt testkrav forud for indrejse forlænges","https://sum.dk/nyheder/2022/januar/midlertidigt-testkrav-forud-for-indrejse-forlaenges-","De gældende rejserestriktioner forlænges foreløbigt til og med 31. januar. Siden 27. december 2021 har der været et generelt krav om, at alle der rejser ind i Danmark skal være testet med en PCR-test (72 timer før indrejse) eller hurtigtest (48 timer før indrejse). Kravet gælder også vaccinerede personer, men ikke for tidligere smittede. Dog kan personer med bopæl i Danmark selv vælge, om de tager en test i udlandet inden afrejse til Danmark, eller om de tager en test op til 24 timer efter indrejse. Der gælder desuden undtagelser for visse grupper af personer, f.eks. for børn, personer med bopæl i grænselandet, indrejsende fra Sverige i transit fra Bornholm uden ophold i Sverige, indrejsende med henblik på godstransport og personer i transit gennem Danmark, som udrejser senest 24 timer efter indrejsetidspunktet (fx svenske flyrejsende, der bruger Danmark som hub). Se alle undtagelserne her.
Overholder man ikke kravene, kan man blive straffet med en bøde på 3.500 kr. i førstegangstilfælde.
Formålet med testkravene er at forebygge, at der kommer nye smittekæder via rejsende i den kommende periode, hvor der forventes stigende smitte med omikron globalt. Når smitten stiger globalt, stiger risikoen for import af yderligere smittekæder til Danmark fra udlandet. Desuden kan man ved at teste rejsende, før de stiger ombord på flyet, mindske risikoen for smitte på fly. Anbefalingen fra Statens Serum Institut om test af alle indrejsende, uanset vaccinationsstatus, skyldes undersøgelser, der har vist, at 1. og 2. vaccinestik giver betydeligt ringere beskyttelse imod omikronvarianten i forhold til tidligere varianter.
Foreløbigt gælder testkravene indtil ved midnat natten til d. 1. februar 2022."
"1642169209-119","https://sum.dk/nyheder?categorizations=9819&page=10","Regeringen vil bede ATP hjælpe med kontaktopsporing","https://sum.dk/nyheder/2021/januar/1901-regeringen-vil-bede-atp-hjaelpe-med-kontaktopsporing","Regeringen vil opruste den kontaktopsporing, som myndighederne sætter i gang, når en borger testes positiv for COVID-19. Det skal ske ved, at ATP, et af landets største administrationsselskaber afsætter 700 mand til opgaven. Regeringen vil inddrage Folketinget og er klar med økonomien, så ATP kan gå i gang med at forberede etableringen af det callcenter, der skal styrke smitteopsporingen i Danmark.
Sundheds- og ældreminister Magnus Heunicke:

Smitteopsporingen har ikke fungeret godt nok og kunne i december ikke følge med smitteudviklingen. Derfor har vi brug for markant oprustning med nye kræfter, der har konkret erfaring med den slags arbejde, nu hvor vi ruster os til en situation, hvor de mere smitsomme mutationer tager over. Vi rykker nu med en markant skærpelse af smitteopsporingen, så den reelt vil være parat til at løfte denne vigtige del af epidemikontrollen fremover,

Regeringen har løbende udbygget og oprustet kontaktopsporingen i regi af Styrelsen for Patientsikkerhed, som med bistand fra politiet står for at opspore smittede og deres nære kontakter. I lyset af nye og mere smitsomme COVID-varianter i Danmark er der nu behov for yderligere udbygning hurtigt. Dette skal sikre, at kontaktopsporingen kan følge med, hvis smitten pludselig stiger markant.
Beskæftigelsesminister Peter Hummelgaard:

Med mange smittede og indlagte er vi desværre på ingen måder ovre coronaen. Den huserer stadig, og vi skal gøre, hvad vi kan for at forhindre, at smitten spreder sig. Her er smitteopsporing en vigtig del. Jeg er derfor glad for, at ATP har erklæret sig parat til at hjælpe. ATP har stor erfaring med at oprette og styre callcentre, der kræver, at mange er klar ved telefonenerne. Det er der brug for. Vi vil inddrage Folketinget i det videre arbejde.

Regeringen vil afholde løn og omkostninger i forbindelse med de 700 medarbejderes arbejde. Medarbejderne bliver ansat i nyoprettede, midlertidige stillinger, der forventeligt placereres i Udbetaling Danmark under ATP. Udbetaling Danmark har netop erfaring med at drive store callcentre."
"1642169437-205","https://sum.dk/nyheder?categorizations=9819&page=1","Danmark ophæver nødbremsen for ti lande i det sydlige Afrika","https://sum.dk/nyheder/2021/december/danmark-ophaever-noedbremsen-for-ti-lande-i-det-sydlige-afrika-","Den røde sikkerhedsventil, også kaldet ”nødbremsen”, for Sydafrika og nabolandene Lesotho, Eswatini (Swaziland), Mozambique, Zimbabwe, Botswana, Namibia, Angola, Malawi og Zambia bidrager ikke længere væsentligt til epidemikontrollen i Danmark. Derfor deaktiveres den røde sikkerhedsventil nu over for de pågældende lande. Dermed gælder der ikke længere særligt skærpede rejserestriktioner for disse lande, f.eks. at udlændinge fra disse lande skal have et anerkendelsesværdigt formål for at indrejse i Danmark.
Beslutningen er truffet af den tværministerielle taskforce for COVID-19 rejserestriktioner efter indstilling fra Staten Serum Institut (SSI). Omikronvarianten er nu så udbredt i Danmark og globalt, at skærpede rejserestriktioner, der udelukkende er målrettet de pågældende 10 lande i det sydlige Afrika, ikke længere kan anses for begrundet af hensynet til at inddæmme og forhindre import af den bekymrende virusvariant.
De 10 lande i det sydlige Afrika vil i stedet være omfattet af de generelle indrejserestriktioner i forbindelse med indrejse til Danmark, og landene vil fremover være kategoriseret som ”COVID-19 højrisikolande”. Det betyder, at der som udgangspunkt vil være krav om test og isolation efter indrejse. Der gælder en række undtagelser til kravet om test og isolation.  For eksempel er danskere og personer bosiddende i bl.a. et EU-land, der indrejser fra et af de 10 lande, og som er fuldt vaccinerede med en EMA-godkendt vaccine, undtaget isolations- og testkrav efter indrejsen til Danmark.
Deaktiveringen betyder også, at Udenrigsministeriet ikke længere fraråder alle rejser til de pågældende lande pga. forekomsten af en bekymrende virusvariant. Rejsevejledningen til de pågældende lande vil herefter afhænge af sikkerhedssituationen og ikke COVID-19 situationen i de enkelte lande. Der vil ikke længere være lande, der er kategoriseret som røde virusvariantområder.  
Deaktiveringen af den røde sikkerhedsventil træder i kraft ved midnat natten til torsdag d. 23. december.
Det bemærkes, at der fortsat er krav om test ved indrejse fra udvalgte lufthavne, som pt. er Hamad International Airport, Doha (DOH) og Istanbul Airport (IST).
Såfremt der skulle fremkomme nye virusvarianter, der kan true den hjemlige epidemikontrol, vil taskforcen for COVID-19 rejserestriktioner igen kunne aktivere nødbremsen (den røde sikkerhedsventil)."
"1642169253-136","https://sum.dk/nyheder?categorizations=9819&page=8","Skoler holdes lukket i Ishøj, mens skoler og daginstitutioner genåbner i Kolding","https://sum.dk/nyheder/2021/marts/skoler-holdes-lukket-i-ishoej-mens-skoler-og-daginstitutioner-genaabner-i-kolding","Ishøj kommune: 
Kommuneincidensen pr. 100.000 indbygger er steget over flere dage i Ishøj Kommune. Antallet af bekræftede COVID-19-tilfælde i Ishøj Kommune er steget med 19 procent på en uge. Epidemikommissionen vurderer derfor, at der er sundhedsfaglig grundlag for at forlænge nedlukningen af skolerne for 0. – 4. klasse i Ishøj Kommune. Sårbare elever er fortsat undtage. Der er etableret nødpasning for elever, hvis forældre er nødt til at få passet deres barn for at kunne arbejde. Epidemikommissionen vurderer i den kommende uge, om der er sundhedsfagligt grundlag for at åbne skolerne pr. 15. marts.
Kolding kommune: 
Kommuneincidensen pr. 100.000 indbygger er faldet over flere dage i Kolding Kommune. Antallet af bekræftede COVID-19-tilfælde i Kolding Kommune er faldet med 32 procent på en uge. Faldet er sket selvom man i Kolding, har testet rigtig mange borgere. Konkret har man i Kolding testet 118 procent flere end i Danmark som helhed over den seneste uge relativt til indbyggertallet.Epidemikommissionen vurderer derfor, at der er grundlag for at ophæve restriktionerne for skoler og daginstitutionerne mv. i Kolding by fra og med mandag den 8. marts."
"1642169353-173","https://sum.dk/nyheder?categorizations=9819&page=4","Opdatering af opfordring til test af COVID-19 på børne- og undervisningsområdet","https://sum.dk/nyheder/2021/september/opdatering-af-opfordring-til-test-af-covid-19-paa-boerne-og-undervisningsomraadet","Med den mere smitsomme deltavariant forventer sundhedsmyndighederne, at børn og unge vil stå for en stigende andel af nye Covid-19-tilfælde i dette skoleår, især blandt ikke-vaccinerede skolebørn. Derfor er det vigtigt at dæmpe smitten blandt børn, så spredningen jævnes ud i løbet af efteråret og vinteren. 

Ifølge Statens Serum Institut, der har ansvaret for overvågning af covid-19-epidemien, kan vi gøre dette ved at teste skolebørn, så vi beskytter børnene og samtidigt holder skolerne åbne.
Derfor udvides den nuværende testindsats på skolerne af 12 til 15 årige i dette efterår til også at omfatte de 9 til 11 årige børn. Formålet med screeningen er at bryde smittekæderne hurtigt, så færre personer smittes.
Opfordringen til forældrene til de 9 til 11 årige gælder fra i dag. Testene vil kunne ske på skolerne, hvis kommunen har testkapacitet på den pågældende skole, samt i det landsdækkende net af faste teststeder (PCR og hurtigtest). Regeringen er i dialog med KL om det øgede testbehov som følge af opfordringen.
Ikke-vaccinerede medarbejdere og elever fra 12 år i grundskolen vil fra 1. oktober også blive opfordret til én ugentlig test. Indtil da gælder de nuværende opfordring om to ugentlige test fortsat.
For personale i dagtilbud mv., der ikke er vaccineret, er opfordringen frem til 1. oktober at lade sig teste i relevant omfang. Fra 1. oktober vil opfordringen være én ugentlig test.

Børne- og undervisningsminister Pernille Rosenkrantz-Theil siger:

En omfattende epidemi blandt skolebørn vil have betydning for skolernes mulighed for at gennemføre undervisningen. For at eleverne får en så normal skolegang, med så få hjemsendelser som muligt i efteråret, er vi nødt til at forsinke smittespredningen. Her er screeningstest af de uvaccinerede børn mellem 9 og 11 år et godt redskab.

 Sundhedsminister Magnus Heunicke siger: 

Screeningstest af de 9 til 11-årige vil gøre en forskel for vores epidemikontrol. Børnene er ikke en del af vaccinations­programmet, og da børn vil repræsentere en stigende andel af nye smittede og i højere grad er symptomfri, er det en vigtig gruppe at holde øje med blandt andet for at beskytte sårbare borgere.


Testindsatsen vil løbende blive revurderet i lyset af epidemiudviklingen i efteråret og vinteren.
Læs mere om opfordring til test her
Fakta 
 

Knap 59 % af de 12-15 årige er påbegyndt vaccination.
Børn under 12 år indgår ikke i det nuværende vaccinationsprogram for COVID-19.
Gruppen af ikke-vaccinerede børn under 12 år udgør ca. 740.000."
"1642169383-184","https://sum.dk/nyheder?categorizations=9819&page=3","Incidensgrænserne for tiltag ved høj lokal smitte sænkes","https://sum.dk/nyheder/2021/november/incidensgraenserne-for-tiltag-ved-hoej-lokal-smitte-saenkes","Epidemikommissionen har på et møde den 11. november 2021 vurderet, at incidensgrænserne for tiltagsmodellen bør nedjusteres. Det skyldes, at der dermed er mulighed for tidligere at sætte ind med smittenedsættende tiltag, når smitten stiger lokalt.
Det betyder, at grænserne ændres som følger:

Grænsen for incidensen i kommunerne sænkes fra 500 til 400 smittede per 100.000 indbyggere.
Grænsen for incidensen på sogneniveau sænkes fra 1.000 til 800 smittede pr. 100.000 indbyggere.
De øvrige grænser for minimumsantal smittede og positivprocent fastholdes.

Ændringen i Incidensgrænserne i tiltagsmodellen træder i kraft den 15. november 2021.
Baggrund
Tiltagsmodellen erstattede den tidligere nedlukningsmodel, som regeringen valgte ikke at forlænge, da den udløb den 1. september 2021. Læs mere her.
Formålet med tiltagsmodellen er, at der fortsat er overvågning af epidemiudviklingen, så det sikres, at der bliver iværksat smitteforebyggende tiltag, hvor der er lokal høj smitte. På baggrund af den nuværende epidemiudvikling med stigende smitte blev listen af anbefalinger til tiltag målrettet skoler, SFO og fritidstilbud udvidet den 29. oktober 2021.
Læs mere om, hvilke tiltag myndighederne sætter ind med, når en kommune eller et sogn overstiger incidensgrænserne her: Håndtering af lokale smitteudbrud (coronasmitte.dk)"
"1642169144-93","https://sum.dk/nyheder?categorizations=9819&page=12","Regeringen opruster smitteopsporingen","https://sum.dk/nyheder/2020/november/regeringen-opruster-smitteopsporingen","Smitteopsporing, test og isolation er tre vigtige elementer i regeringens strategi til at inddæmme og bekæmpe smitte med COVID-19. Regeringen har i løbet af efteråret oprustet kapaciteten i smitteopsporingen massivt, og nu sætter vi ind med yderligere tiltag for at opfange flere nære kontakter og øvrige kontakter til smittede med COVID-19. De nye retningslinjer for smitteopsporing bygger videre på nationale og internationale erfaringer med opsporingen af nære kontakter indtil nu.
Sundheds- og ældreminister Magnus Heunicke siger:

Smitteopsporingen i Danmark skal være blandt de førende i verden, ligesom vores testkapacitet er. Derfor styrker vi opsporingen af nære og øvrige kontakter, så vi kan få brudt flere smittekæder. De nye retningslinjer bygger på internationale erfaringer og nyeste evidens. En effektiv smitteopsporing er afgørende for, at vi kan bevare kontrollen med epidemien.

Opsporingsindsatsen kan i dag håndtere 3.000 nysmittede og deres nære kontakter pr. dag. Med de nye tiltag bliver indsatsen bredt ud og gjort mere fintmasket. Målet er at få brudt flere smittekæder ved i højere grad at finde flere af de kontakter, som er i risiko for at være smittede med COVID-19.
Nærkontakter i situationer med øget risiko for smitte
Definitionen af nære kontakter bliver udvidet. Personer, som i mere end 15 minutter har opholdt sig under 2 meter fra en person smittet med COVID-19, bliver i visse situationer nu anset for at være en nær kontakt.
 
Det gælder i situationer med øget risiko for smitte. Det kan f.eks. være, hvis man har været sammen med en COVID-19 smittet ved begivenheder, hvor der er blevet sunget, talt højt eller har været råb og fysisk anstrengelse. Det kan også være, hvis man har opholdt sig sammen i lukkede rum med dårlig udluftning.
 
Opsporing, test og selvisolation for de nære kontakter til smittede fortsætter som hidtil. Opgaven med opsporing og håndtering af nære kontakter til personer smittet med COVID-19 er fortsat forankret i Styrelsen for Patientsikkerhed med bistand fra Rigspolitiets medarbejdere under Den myndighedsfælles Hotline.
Kollegaen og andre kontakter skal nu have en test
De opdaterede retningslinjer omfatter foruden opsporingen af de nære kontakter til smittede nu også forebyggende screeningstest af andre kontakter.
 
Dette gælder personer, som har haft en vis tilknytning til en smittet med COVID-19, men som ikke er nær kontakt. Eksempler herpå er kolleger på en produktionsvirksomhed eller i et kontorfælleskab, holdkammerater på en uddannelsesinstitution, et sportshold og deltagere i en superspredningsbegivenhed. Disse kontakter skal opspores og have foretaget en test hurtigst muligt, men der er ikke et krav om isolation medmindre, at de bliver testet positive for COVID-19.
Målet er fortsat, at danskerne bliver ved med at tilslutte sig appen smitte|stop, så ukendte kontakter som for eksempel medpassagerer i tog og gæster i biografer bliver fundet og varslet. Ukendte kontakter skal ligesom andre kontakter have foretaget en test hurtigst muligt, men der er kun krav om isolation, hvis testen viser sig at være positiv for COVID-19."
"1642168966-25","https://sum.dk/nyheder?categorizations=9819&page=19","Hjemvendte borgere fra Kina viser ikke tegn på smitte med ny coronavirus","https://sum.dk/nyheder/2020/februar/hjemvendte-borgere-fra-kina-viser-ikke-tegn-paa-smitte-med-ny-coronavirus","De fire passagerer landede i Spanien med flyet fra Kina fredag eftermiddag. Her blev de mødt af det danske sundhedspersonale fra Forsvaret. Sundhedspersonalet foretog en grundig vurdering af de fire borgere under hjemtransporten i Forsvarets Challenger-fly til Danmark. Efter de er landet i Roskilde Lufthavn, er de endnu engang blevet risikovurderet, som en del af det danske sundhedsberedskab.
Magnus Heunicke siger:

Det er en rigtig god nyhed, at de fire borgere, som her i aftes er landet i Danmark, ikke har symptomer på ny coronavirus. Sundhedsstyrelsen oplyser, at borgerne har fået en grundig instruktion om de forholdsregler, de skal tage, og at sundhedsmyndighederne vil følge op de kommende dage, hvor borgerne vil holde sig hjemme.

 Forsvarets Challenger-fly landede i Roskilde lufthavn sent fredag aften, hvor de blev mødt af overlæger fra Styrelsen for Patientsikkerhed og sundhedspersonale. Sundhedsmyndighederne har foretaget en konkret risikovurdering af hver enkelt. Vurderingen er, at alle fire er i lav risiko for at være smittede med ny coronavirus. De fire borgere er i nat transporteret hjem af det regionale beredskab.
 De resterende borgere med tilknytning til Danmark, som opholder sig i Hubei-provinsen, forventes at komme til Danmark i løbet af de kommende dage.
For yderligere information:
Kontakt presse- og kommunikationschef Christian Lehmann på tlf.: 26 80 40 26"
"1642169256-137","https://sum.dk/nyheder?categorizations=9819&page=8","Fjerde vaccine mod Covid-19 er nu godkendt og på vej mod Danmark","https://sum.dk/nyheder/2021/marts/fjerde-vaccine-mod-covid-19-er-nu-godkendt-og-paa-vej-mod-danmark","Vaccinen fra Janssen Pharmaceuticals Companies under virksomheden Johnson & Johnson er netop blevet godkendt til personer på 18 år og opefter til forebyggelse af COVID-19. Danmark har forhåndsindkøbt ca. 8,2 mio. doser af den, hvilket er vaccinationer til 8,2 mio. mennesker, da denne vaccine kun skal gives en gang. De første leverancer af Johnson & Johnsons vaccine forventes at blive modtaget på Statens Serum Institut i løbet af april.
Sundhedsminister Magnus Heunicke siger:

Det er den 4. vaccine mod Covid-19, der i dag er blevet godkendt. Det styrker os i vores kamp mod virussen, at vi har forskellige vacciner med forskellige teknologier til rådighed. Vaccinen fra Johnson & Johnson har dokumenteret høj effektivitet, skal kun gives en enkelt gang og skal opbevares ved 2 til 8 grader. Det betyder, at vi kan få en hurtig og effektiv udrulning. Der arbejdes benhårdt på hurtigst muligt at få så mange vacciner som muligt til Danmark. .

Dokumentationen for Johnson & Johnson-vaccinens effekt og sikkerhed er baseret på data ud fra en enkelt dosis – dvs. ét stik - i modsætning til de tre øvrige vacciner, der indtil nu er godkendt i EU, som skal gives to gang med nogle ugers mellemrum.
Siden midten af februar har EMA’s ekspertgruppe gennemgået Johnson & Johnsons dokumentationsmateriale vedrørende vaccinens effekt og bivirkninger. Dokumentationen stammer bl.a. fra kliniske forsøg, hvor 39.321 forsøgspersoner var delt i to grupper. Den ene halvdel modtog vaccinen, mens den anden halvdel fik placebo.
Undersøgelsen viste, at vaccinen var 67 procent effektiv til forebyggelse af COVID-19. I alt fik 116 ud af 19.630 forsøgspersoner i vaccinegruppen COVID-19 symptomer, mens 348 forsøgspersoner ud af 19.691 i placebogruppen fik symptomer.
Bivirkninger
I forbindelse med Johnson & Johnsons forsøg er der primært registreret milde, forbigående bivirkninger, som ses ved de fleste vacciner. Det er tegn på, at vaccinen virker, idet immunsystemet reagerer på, at vaccinen kommer ind i kroppen. Forsøgspersonerne meldte typisk om forbigående reaktioner som eksempelvis smerter ved injektionsstedet, træthed, muskelsmerter og kvalme. Sikkerheden og effekten ved vaccinen vil løbende blive overvåget i takt med, at den bliver anvendt i Danmark og resten af EU.
Læs mere:
Læs EMA’s pressemeddelelse: EMA recommends COVID-19 Vaccine Janssens Pharmaceuticals for authorisation in the EU.
Læs Lægemiddelstyrelsens  tema om vacciner mod COVID-19. 
Læs om de godkendte vacciner mod COVID-19."
"1642169118-83","https://sum.dk/nyheder?categorizations=9819&page=13","Regeringen lancerer nationalt varslingssystem for COVID-19","https://sum.dk/nyheder/2020/oktober/regeringen-lancerer-nationalt-varslingssystem-for-covid-19","Flere europæiske lande har indført varslingssystemer, og nu lancerer regeringen Danmarks nye nationale varslingssystem, som myndigheder på tværs af mange forskellige fagområder har bidraget til.
En gang om ugen vil der blive foretaget en vurdering af risikoniveauet for hele landet og de fem regioner. Tiltag mod COVID-19 vil kunne gælde nationalt, for regioner eller lokalt, hvor smitte opstår.
Sundheds- og ældreminister Magnus Heunicke siger:

Skræmmescenarierne er rundt om os i Europa. Det understreger vigtigheden af at være på forkant med epidemien, og det skal varslingssystemet bidrage til. Varslingssystemet viser, hvad risikoniveauet er nu, og hvilke tiltag der kan blive nødvendige, hvis smitten stiger.

Risikovurderingen for COVID-19 situationen i Danmark vil ske ud fra en samlet faglig vurdering på baggrund af en række indikatorer. Der ses bl.a. på væksten og antallet af nye smittede, antal indlagte og den forventede udvikling på baggrund af fremskrivninger. Derudover holdes der også øje med udviklingen i udlandet.
Sundheds- og ældreminister Magnus Heunicke siger:

Vi har brugt tid på at udvikle et intelligent varslingssystem. Baseret på erfaringerne fra andre lande og rådgivning fra sundhedsmyndighederne har vi fravalgt et system, hvor der er en automatik mellem risikoniveau og tiltag. Formålet er at sikre, at vi kun har restriktioner på de områder, hvor det er højest nødvendigt. Eksperter inden for både medicin, epidemiologi, økonomi og samfundsforhold har bidraget til at kvalificere varslingssystemet, og denne referencegruppe vil også blive inddraget i den videre udvikling af systemet. Det betyder, at vi står på et meget solidt fagligt grundlag i Danmark, og varslingssystemet kan udvikle sig i takt med ny viden om epidemien.

Det er den såkaldte Indsatsgruppe, der har ansvaret for at fastlægge det nationale og regionale risikoniveau til håndtering af COVID-19.
Indsatsgruppen vurderer, om iværksatte tiltag til håndtering af COVID-19 er tilstrækkelige, kan ophæves, forlænges, udbredes eller suppleres af yderligere tiltag.
Erhvervsminister Simon Kollerup siger:

Der er ingen tvivl om, at det har været vanskeligt for erhvervslivet at navigere efter corona og de ændringer i vores hverdag, som sygdommen har medført. Ingen kan fjerne al uforudseligheden under coronakrisen, men varslingssystemet skaber mere forudsigelighed, og det er der brug for. Vi har desuden netop forlænget og forbedret mulighederne for kompensation, og med varslingssystemet kan vi nu hurtigt skrue op eller ned for hjælpen alt efter hvilke restriktioner, der er. Dermed kommer hjælpen også hurtigere ud til dem, der har brug for den.

Indsatsgruppen består af bl.a. de sundhedsfaglige myndigheder, herunder f.eks. direktøren fra Sundhedsstyrelsen og fra Styrelsen for Patientsikkerhed og den faglige direktør fra Statens Serum Institut, og Rigspolitiet. Finansministeriet og Erhvervsministeriet deltager som observatører i Indsatsgruppen.
COVID-19 Varslingssystem - Risikoniveau 3 · 31.10.2020
Nationalt varslingssystem: Risikovurdering og tiltag til håndtering af COVID-19
Kommissorium for faglig referencegruppe for nationalt varslingssystem til håndtering af COVID-19"
"1642169014-43","https://sum.dk/nyheder?categorizations=9819&page=17","Bred aftale om hjælp til ældre under coronakrisen","https://sum.dk/nyheder/2020/maj/bred-aftale-om-hjaelp-til-aeldre-under-coronakrisen-","Plejehjemsbeboere oplever i denne tid, at de ikke kan få besøg af deres familier og nære, og nogle sårbare ældre i eget hjem vælger at isolere sig på grund af smitterisiko. Det kan føre til ensomhed, utryghed og bekymring for den enkelte, som både oplever, at kontakten til de nærmeste er begrænset og hverdagslivet sat ud af spil. 

Aftaleparterne er derfor enige om at afsætte midler til en række initiativer, som skal forebygge ensomhed og sikre, at ældre på plejehjem og ældre beboere i eget hjem kan fastholde deres livskvalitet og mentale helbred så godt som muligt under COVID 19. Hovedfokus er, at beboere på plejehjem, herunder beboere med demens, igen kan få besøg af familie og nære pårørende. Samtidig fastholdes fokus på sikkerhed, så de ældre skærmes mod smitte. 

Derudover er det vigtigt, at serviceniveauet på ældreområdet bringes tilbage til normalt niveau i takt med genåbningen af samfundet. Og ældre, der har måttet undvære rengøring, skal tilbydes en grundig rengøring.

Aftalen indeholder 3 spor: 


Nye løsninger for fastholdelse af social kontakt og livskvalitet, herunder besøg.
Øget aktivitet på serviceområdet - tilbagevenden til normalt niveau.
Partnerskab på ældreområdet under COVID-19 mod ensomhed.


Det første spor handler om nye løsninger for fastholdelse af social kontakt på plejehjem, og for ældre borgere i eget hjem, som grundet den øgede risiko for at blive alvorlig syg, hvis COVID-19 smitte rammer, har valgt at isolere sig for at undgå smitte. Det kan være besøgspavilloner, udestuer eller lignende tiltag, der gør besøg på udearealer hos ikke-smittede beboere på plejehjem muligt. Aftalepartierne lægger vægt på, at alle beboere får mulighed for at kunne modtage besøg fra sine pårørende på udendørsarealer, når Sundhedsstyrelsen har udarbejdet retningslinjer herfor. 

Der er også afsat midler til bl.a. aflastende aktiviteter til pårørende af mennesker med demens, og støtte til rådgivning målrettet ældre, herunder borgere med demens og deres pårørende. 

Partierne har desuden besluttet, at en fremtidig genåbning af plejehjem skal ske i flere hastigheder – nogle initiativer kan ske inden for de nuværende rammer, mens andre skal ske på længere sigt. Et sektorpartnerskab for genåbning af plejesektoren skal skabe fælles forståelse om ansvarlig genåbning i plejesektoren sådan, at de enkelte plejehjem er velforberedte på en kontrolleret og forsigtig genåbning. 

Det andet spor handler om at sætte gang i en genetablering af hjælpen til ældre og pårørende i de mange kommuner, hvor ydelserne er blevet reduceret i en periode i forbindelse med håndteringen af COVID-19 situationen. Aftaleparterne er derfor enige om at indskærpe vigtigheden af, at de pågældende kommuner kommer tilbage til det normale niveau i takt med, at samfundet generelt genåbner. 

Det tredje spor handler om at lave et partnerskab på ældreområdet under COVID-19, som får til opgave at indsamle og formidle gode erfaringer for at forebygge ensomhed. 

Interessenter og organisationer kan efter aftale tilknyttes partnerskabet, hvis de ønsker at byde ind med ressourcer, viden og aktiviteter.
Læs ""Aftale om initiativer for svækkede ældre i forbindelse med COVID-19"" (pdf)
Yderligere oplysninger:
Sundheds- og Ældreministeriets pressetelefon: 21 32 47 27 
Birgitte Vind (S), tlf. 61 62 51 45 
Karina Adsbøl (DF), tlf. 61 62 51 90 
Nils Sjøberg (RV), tlf. 33 37 55 00 
Kirsten Normann Andersen (SF), tlf. 61 62 30 40 
Peder Hvelplund (EL), tlf. 61 62 32 31 
Per Larsen (K), 61 62 32 26 
Mette Thiesen (NB), tlf. 61 62 50 96 
Henrik Dahl (LA), tlf. 61 62 45 73 
Torsten Geil (ALT), tlf. 61 62 46 51 
Susanne Zimmer (UFG), tlf. 61 62 56 72"
"1642169127-87","https://sum.dk/nyheder?categorizations=9819&page=13","Støtte til test af dansk vaccine mod COVID-19","https://sum.dk/nyheder/2020/november/stoette-til-test-af-dansk-vaccine-mod-covid-19","Statens Serum Institut har udviklet en kandidat til vaccine mod COVID-19. Vaccinen har i den indledende udviklings- og testfase vist lovende resultater og er nu klar til at blive testet i mennesker. Folketingets finansudvalg har derfor bevilget 18,8 mio. kr. til Statens Serum Institut til at forberede de kommende kliniske testfaser af vaccinekandidaten.
Sundheds- og ældreminister Magnus Heunicke siger:

Det er vigtigt, at vi fra dansk side bidrager til udvikling og forskning i vacciner mod COVID-19, da det potentielt kan sikre Danmark adgang til et bredere udvalg af vacciner. Denne bevilling betyder, at de første kliniske testfaser kan gennemføres. Efterfølgende skal vaccinen testes i stor skala, hvis den har potentialet til at blive godkendt. Men uanset hvad udfaldet af testene bliver, er udvikling af en vaccine på Seruminstituttet med til at øge vores viden om COVID-19 og ruste os bedre til udvikling af fremtidige virusvacciner mod fremtidige pandemier.

Til brug for de første kliniske testfaser skal der bl.a. produceres et større antal doser af vaccinen. Hvis vaccinen viser gode resultater i de efterfølgende testfaser, vil den til sidst skulle gennemgå en faglig kritisk evaluering af Det Europæiske Lægemiddelagentur, og kun hvis der foreligger tilstrækkelig dokumentation for effekt og sikkerhed kan den blive godkendt."
"1642169333-166","https://sum.dk/nyheder?categorizations=9819&page=5","Gratis vaccination mod COVID-19 for grønlændere og færinger i Danmark","https://sum.dk/nyheder/2021/juli/gratis-vaccination-mod-covid-19-for-groenlaendere-og-faeringer-i-danmark","Det er nu muligt for alle med bopæl inden for Rigsfællesskabet at modtage gratis vaccination mod COVID-19 i Danmark. Det gælder også, selvom man ikke opholder sig i Danmark i en længere periode, hvilket tidligere har været kravet for grønlændere og færinger for at modtage vaccinen i Danmark.
Borgere med bopæl på Færøerne og Grønland vil således – afhængig af praktikken – kunne modtage vaccination ved opholdets første dag.
Sundhedsstyrelsen har vurderet, at den danske vaccinekapacitet er tilstrækkelig til at stille vacciner til rådighed for alle bosat i Rigsfællesskabet, der befinder sig i Danmark. Tilbuddet om gratis vaccination i Danmark vurderes at være relevant for ca. 5.500 personer.
Tilbuddet om gratis vaccination for Rigsfællesskabet kommer efter en ændring af bekendtgørelsen om gratis vaccination mod COVID-19, der trådte i kraft fredag den 23. juli 2021. Heri ændres blandt andet kravet om at opholdet i Danmark for grønlændere og færinger, der ikke har fast bopæl i Danmark, skal have en varighed af minimum 1 måned, hvor vaccination kan foretages efter 14 dage. Med ændringen stilles der ikke længere krav til længden af opholdet i Danmark.
Læs bekendtgørelsen her.
Praktik
Booking: Borgeren skal selv kontakte regionen telefonisk for at bestille tid til vaccination.
Tid: Regionen giver borgeren en tid til vaccination.
ID ved vaccination: Borgeren skal ved fremmøde til aftalte tid i vaccinationscenter medbringe legitimation/ID med navn og fødselsdato, f.eks. pas, med henblik registrering af vaccination i internationalt rejsevaccinationskort.
Registrering: Vaccination, herunder vaccinetype, registreres på et internationalt rejsevaccinationskort, som er udarbejdet af WHO, således at personerne kan benytte kortet som dokumentation for vaccinationen."
"1642169374-181","https://sum.dk/nyheder?categorizations=9819&page=4","Samlet beskrivelse af det danske COVID-19 beredskab","https://sum.dk/nyheder/2021/oktober/samlet-beskrivelse-af-det-danske-covid-19-beredskab","Beskrivelsen af COVID-19-beredskabet er udarbejdet som opfølgning på Rammeaftale af 22. marts om en plan for genåbning af Danmark, som blev indgået mellem regeringen og Venstre, Dansk Folkeparti, Socialistisk Folkeparti, Radikale Venstre, Enhedslisten, Det Konservative Folkeparti, Liberal Alliance og Alternativet.
Formålet med beskrivelsen er at skabe størst mulig gennemsigtighed i forbindelse med regeringens COVID-19-håndtering. Det er blandt andet muligt at se en beskrivelse af de aktører, der indgår i beredskabet, og en scenarieoversigt, der i fem forskellige scenarier viser myndighedernes håndtering af COVID-19-relaterede spørgsmål, herunder den parlamentariske proces i forbindelse med indførelse af restriktioner, håndteringen af overbelastning på sygehuse samt distributionen af vacciner og overvågning af bivirkninger.
 Se beskrivelsen af coronaberedskabet på coronasmitte.dk. 
Beskrivelsen af beredskabets aktører og scenarier vil løbende blive opdateret, hvis der sker væsentlige ændringer."
"1642169379-182","https://sum.dk/nyheder?categorizations=9819&page=3","Test i ældreplejen øges for at holde smitten ude","https://sum.dk/nyheder/2021/november/test-i-aeldreplejen-oeges-for-at-holde-smitten-ude","Der vil snarest muligt, og senest den 11. november 2021, være antigen-selvtest til rådighed på alle landets plejehjem og i hjemmeplejen. Testene er et tilbud, som kan benyttes på alle døgnets tidspunkter af både fastansatte, timevikarer, ungarbejdere m.v. Antigentesten kan med fordel tages, når medarbejderen møder ind, før medarbejderen begynder sin vagt.
Alle medarbejdere i hjemmeplejen og på plejehjem opfordres fortsat til en eller to ugentlige PCR-test afhængig af deres vaccinationsstatus. Det er en ledelsesmæssig opgave på det enkelte plejehjem m.v. at sikre, at også løst-tilknyttet personale er bekendt med tilbuddene om både PCR-test og antigen-selvtest.
Social- og ældreminister Astrid Krag udtaler:

Vi skal passe på vores mest sårbare ældre på plejehjem og i eget hjem. Det er vigtigt, vi forsat har fokus på at holde smitten ude af plejehjemmene, samtidig med at vi opretholder en god og tryg hverdag med sociale aktiviteter og besøg af venner, børn og børnebørn.

Sundhedsminister Magnus Heunicke udtaler:

Revaccination, test og rengøring er nøglen til beskyttelse af vores mest sårbare ældre. Vi har nu tilbudt alle plejehjemsbeboere og modtagere af hjemmepleje et tredje stik, og nu udvider vi også testmulighederne for de ansatte, så alle medarbejdere kan blive testet, uanset hvilket tidspunkt de møder ind på.

KL's formand Jacob Bundgaard udtaler:

Medarbejdere, der hjælper landets ældre borgere på plejehjem eller i deres eget hjem, skal have let adgang til at blive testet. Det har det faste personale allerede. Men mere løst-tilknyttet personale som fx vikarer eller ungarbejdere er ofte i praksis henvist til det landsdækkende net af teststationer. Selvom der stadig er testmuligheder i alle kommuner, så kan der være lang vej at køre. Derfor er vi glade for, at der nu er lavet en aftale om, at vikarer og andre løst-tilknyttede medarbejdere kan teste sig selv, inden deres vagt begynder. Det skal bidrage til at holde smitten væk fra de ældre, sårbare borgere.

Private leverandører af praktisk hjælp og personlig pleje er via den kommune, som opgaverne udføres for, også omfattet af aftalen. Private og selvejende plejehjem skal selv etablere et antigen-selvtest tilbud, men kan gå i dialog med kommunen og regionen om, hvordan det lokale tilbud bedst muligt kan tilrettelægges.
Gældende testopfordringer på plejehjem og i hjemmeplejen:

Færdigvaccineret plejehjems- og hjemmeplejepersonale opfordres til én ugentlig PCR-test. 
Ikke-færdigvaccineret plejehjems- og hjemmeplejepersonale opfordres til to ugentlige PCR-test.
Besøgende på landets plejehjem opfordres, uanset vaccinationsstatus, til at blive testet forud for besøg.

Ledelsen på plejehjem eller i hjemmeplejen er ansvarlig for, at personalet kender proceduren for indberetning af eventuelle positive antigentest til Styrelsen for Patientsikkerhed (STPS). Indberetningen skal ske telefonisk straks efter fund af positivt testresultat for COVID-19, med henblik på en opfølgende PCR-test og igangsættelse af smittesporing.
Yderligere oplysninger om test og vaccination kan findes på www.coronasmitte.dk
Implementering af antigen-selvtest
Ordningen indføres hurtigst muligt, under hensyntagen til, at kommunerne skal have tid til at købe test ind og etablere setuppet. Ordningen forventes at være etableret snarest muligt, dog senest den 11. november 2021."
"1642169180-107","https://sum.dk/nyheder?categorizations=9819&page=11","Flere end 200.000 danskere kan blive testet om dagen","https://sum.dk/nyheder/2020/december/flere-end-200000-danskere-kan-blive-testet-om-dagen-","Allerede fra i dag kan et rekordstort antal danskere blive testet for COVID-19-smitte. I går blev der indgået tre kontrakter om levering af yderligere 50.000 daglige hurtigtest som et offentligt tilbud.
Aftalerne kommer oven i fredagens aftale med Falck om 50.000 hurtigtest, hvilket betyder, at der fremover dagligt vil være 100.000 hurtigtest tilgængelige for danskerne. Det kommer ud over det eksisterende offentlige testregi, der også er under opskalering til at kunne analysere godt 130.000 PCR-test dagligt.
Sundheds- og ældreminister Magnus Heunicke siger:

Vi står desværre i en akut situation, hvor vi skal bryde så mange smittekæder som mulig. Det er vigtigt, at de mange danskere, som gerne vil testes, ikke skal stå i timelange køer, så vi ikke risikerer, at nogle opgiver at blive testet. Hurtigtesten kan ikke erstatte de mere sikre PCR-test, men de er et rigtig godt supplement i denne tid, og vi ser allerede, at vi opdager flere smittede med den øgede testkapacitet.

Sundhedsmyndighederne vil komme med konkrete anbefalinger til, hvor hurtigtest kan gøre bedst nytte i den videre epidemikontrol, og de vil følge området tæt.
Næstformand i Danske Regioner Ulla Astman siger:

Vi er glade for at vi hurtigt har fået kontrakterne på plads, så vi kan levere et meget væsentligt supplement til de kendte testformer. Vi håber, at det kan tage noget af den ekstraordinære efterspørgsel her op til jul. Det er et vigtigt skridt i kampen mod pandemien.

De tre nye aftaler er indgået med SOS International, Aarhusvirksomheden Carelink og Copenhagen Medical A/S.
Copenhagen Medical A/S tilbyder test fra onsdag den 16. december kl. 8 i Bellacenteret og fra mandag den 21. december kl. 9 i Parken i København."
"1642169258-138","https://sum.dk/nyheder?categorizations=9819&page=8","Danmark sender læger og sygeplejersker til Slovakiet for at hjælpe i forbindelse med COVID-19 pandemien","https://sum.dk/nyheder/2021/marts/danmark-sender-laeger-og-sygeplejersker-til-slovakiet-for-at-hjaelpe-i-forbindelse-med-covid-19-pandemien","Slovakiet modtager fredag et sundhedsteam bestående af 3 læger og 5 sygeplejesker, fra det danske sundhedsvæsen, til at hjælpe med den kritiske COVID-19 situation i landet. Der udsendes derudover en forbindelsesofficer og en stabslæge fra Beredskabsstyrelsen til at koordinere indsatsen.

Sundhedspersonalet, der besidder alle de nødvendige kompetencer for at kunne hjælpe i den aktuelle situation, ventes at være udsendt i to uger. Derudover undersøger de danske sundhedsmyndigheder også muligheden for at udsende endnu et hold af sundhedspersonale af ca. to ugers varighed med tilsvarende kompetencer, som skal afløse det første hold af sundhedspersonale.

Udenrigsminister Jeppe Kofod siger:

Situationen i Slovakiet er kritisk og hjerteskærende. De er fanget i en massiv tredje Corona-bølge, som viser hvor hurtigt Corona-smitten kan løbe ud af kontrol, når nye mutationer gør deres indtog. Manglen på læger og sygeplejersker er akut og hospitalerne kæmper en indædt kamp. Der er brug for hjælp og solidaritet. Derfor er jeg glad for, at Danmark kan træde til og at vores tilbud om et sundhedsteam af læger og sygeplejersker kan bruges af vores slovakiske venner.

Forsvarsminister Trine Bramsen siger:

Beredskabsstyrelsen er med bidraget med til at løse en vigtig opgave og viser endnu engang en stærk evne til hurtigt at organisere og koordinere en hjælpeindsats.  Beredskabsstyrelsens medarbejdere er dybt dedikerede og løsningsorienterede, hvilket de også i dette tilfælde understreger.

Det danske bidrag sker på baggrund af en anmodning om hjælp fra Slovakiet via EU’s civilbeskyttelsesmekanisme. Beslutningen om udsendelsen af sundhedspersonalet til Slovakiet er truffet af udenrigsministeren-, sundhedsministeren- og forsvarsministeren på baggrund af indstilling fra den tværministerielle taskforce for koordination af civile bidrag i internationale sundhedskriser. Indstillingen sker på baggrund af en konkret vurdering af sundhedsfaglige og udenrigspolitiske hensyn. Taskforcen består af Udenrigsministeriet, Sundhedsministeriet og Forsvarsministeriet og en række styrelser. Taskforcens mandat er at sikre, at der sker en hurtig, effektiv og korrekt håndtering af anmodninger fra udlandet om civil bistand.
Beredskabsstyrelsen står for udsendelsen af sundhedspersonalet, og udsendelsen har været tæt koordineret med sundhedsstyrelsen og de danske sundhedsmyndigheder.
Bidraget til Slovakiet, vurderes ikke at medføre mærkbar belastning på det danske sundhedsvæsen, hvad angår såvel behandling af patienter med COVID-19, som håndtering af anden akut og planlagt aktivitet i sundhedsvæsenet."
"1642169422-200","https://sum.dk/nyheder?categorizations=9819&page=2","Alle, der er vaccineret for 5,5 måneder eller længere tid siden, bør lade sig revaccinere nu","https://sum.dk/nyheder/2021/december/alle-der-er-vaccineret-for-55-maaneder-eller-laengere-tid-siden-boer-lade-sig-revaccinere-nu","Der skal fart på vaccinationsindsatsen nu. Derfor opfordrer sundhedsminister, Magnus Heunicke, alle danskere, der har rundet fem en halv-månedsdagen for deres andet stik, til at få tredje stik hurtigst muligt.

Vi står lige nu over for omikronvarianten, som er enorm smitsom, og som er på vej til at overtage den danske epidemi. Derfor er det altafgørende, at vi får sat fart i vaccinationsudrulningen, så vi er rustet så godt, som muligt, til at stå imod vintermånederne med en mere smitsom virusvariant. Der er ledig kapacitet i vores vaccinationscentre, så det er bare med få tredje stik hurtigst muligt, siger sundhedsminister Magnus Heunicke.

Der er ledig kapacitet i de danske vaccinationscentre, og der bliver løbende frigivet flere tider, så der kan vaccineres flere mennesker.
Det er muligt at blive vaccineret mod covid-19 hos:

Offentlige vaccinationscentre (med tidsbestilling via vacciner.dk). 
Nogle praktiserende læger (du kan bestille tid hos lægen, men nogle læger tilbyder også drop-in vaccination, hvor du kan møde op uden tidsbestilling. Du kan godt vælge en anden læge end din egen praktiserende læge, når du skal vaccineres).
Private vaccinationscentre (uden tidsbestilling - mød bare op, hvis du har modtaget din invitation til 3. stik).

 Sådan gør du:

Book en tid på vacciner.dk til de offentlige vaccinationssteder, ved en hvilken som helst praktiserende læge, der tilbyder vaccination, eller mød op på et privat vaccinationssted eller hos en af de praktiserende læger med drop-in, hvor der ikke er tidsbestilling.
Find dit nærmeste vaccinationssted her. 
Du kan se, hvornår du sidst blev vaccineret på sundhed.dk eller i de to app’s minsundhed eller coronapas."
"1642169235-129","https://sum.dk/nyheder?categorizations=9819&page=9","Skærpede tiltag i Kolding Kommune","https://sum.dk/nyheder/2021/februar/skaerpede-tiltag-i-kolding-kommune","Kolding Kommune har de seneste dage oplevet et voksende smittetal, som har fået kommunen til at indføre flere tiltag. Efter ønske fra kommunen, på anbefaling fra Styrelsen fra Patientsikkerhed og efter indstilling fra indsatsgruppen, har regeringen besluttet at lukke skoler og daginstitutioner med adresse i 6000 Kolding til og med den 28. februar. Der vil være nødpasning for børn, hvis forældre har et pasningsbehov som følge af deres arbejde, og børn med særlige behov er undtaget fra nedlukningen.
Styrelsen for Patientsikkerhed har vurderet, at der er risiko for yderligere smittespredning i forbindelse med, at skoleelever og en del børn i dagtilbud skulle vende tilbage fra vinterferie efter weekenden.
Samtidig opfordres alle over 12 år i Kolding (postnr. 6000) til at lade sig teste. Der vil være kapacitet så alle borgere over 2 år kan blive testet, således at kapaciteten også dækker børn under 12 år. Der vil snarest komme en lokal udmelding i Kolding om, hvornår den øgede testkapacitet er klar til at teste alle borgerne.
Sundhedsminister Magnus Heunicke siger:

Situationen i Kolding er alvorlig, og den høje smitte skal hurtigst muligt ned igen. Da smitten især er koncentreret om en række skoler og daginstitutioner, er det derfor nødvendigt at sende de mindste elever hjem igen og at lukke daginstitutioner i byen. Kolding Kommune og Styrelsen for Patientsikkerhed arbejder tæt sammen og har sat gang i flere tiltag. Jeg vil gerne sende en klar opfordring til alle borgere i Kolding by om at lade sig teste, så usynlige smittekæder hurtigst muligt kan blive brudt.

Tiltag for at nedbringe smitten 
Styrelsen for Patientsikkerhed og Kolding Kommune har aftalt følgende tiltag med henblik på at bringe udbruddet under kontrol:

kommunikationsindsats til borgerne om at overholde alle retningslinjer
indsats i udvalgte boligområder med kommunale medarbejdere
opsøgende indsats med tilbud om isolationsfaciliteter til smittede, herunder tilbud om praktisk hjælp til bl.a. indkøb
dialog med dagligvarebutikker om skærpet fokus på afstandskrav, afspritning mv.
test af alle borgere i Kolding

Kolding Kommune er en af de kommuner, der har indgået aftale med Styrelsen for Patientsikkerhed om at bidrage til smitteopsporingen."
"1642169025-48","https://sum.dk/nyheder?categorizations=9819&page=17","Mobile testkøretøjer skal bringe corona-test tættere på danskerne","https://sum.dk/nyheder/2020/maj/mobile-testkoeretoejer-skal-bringe-corona-test-taettere-paa-danskerne-","I morgen, den 15. maj vil en prøvetagningsvogn køre sin første tur på Sjælland. Det sker, efter at regeringen tirsdag præsenterede sin omfattende teststrategi – og vognen er de første af en række mobile testenheder, der som led i det såkaldte “samfundsspor” af teststrategien vil kunne sendes ud for at assistere med prøvetagning og smitteopsporing. Regionerne aktivere testvognene efter behov.
Sundheds- og ældreminister Magnus Heunicke siger:

For at kunne opspore smittekæder overalt i landet, har vi brug for decentrale løsninger, så vi kan teste et bredt udsnit af befolkningen. Vi har et lavt smittetryk i Danmark, og vi er nu et af de lande i verden, der har testet flest personer pr. indbygger. Det skal vi fortsætte med, og her kan det mobile testkøretøj spille en vigtig rolle i forhold til aktiv smitteopsporing.

De nye testkøretøjer kan rykke ud til borgere i kommuner, hvor der ikke er testfaciliteter, og kan bidrage til, at bl.a. svækkede borgere ikke skal ud på en lang køretur for at blive testet.
Magnus Heunicke siger:

Test og opsporing er vigtige elementer i den nationale teststrategi nu, hvor vi skal ruste os til en længere periode med corona i Danmark samtidig med, at vi genåbner samfundet.

Behovet for prøvetagningsvogne vil løbende blive afstemt i dialog mellem Testcenter Danmark og de enkelte regioner. Der kan blive etableret prøvetagningsvogne, hvor der opstår behov for det.
Kontaktinfo:
Sundheds- og Ældreministeriets pressetelefon på 21 32 47 27."
"1642169173-104","https://sum.dk/nyheder?categorizations=9819&page=11","Udvidelse af restriktioner til hele landet","https://sum.dk/nyheder/2020/december/udvidelse-af-restriktioner-til-hele-landet","Regeringen har i dag besluttet at udvide de restriktioner, der nu gælder i 69 kommuner, til alle landets 98 kommuner. Det betyder, at følgende tiltag gælder for hele landet fra i morgen d. 16. december klokken 16.00 og frem til og med d. 3. januar 2021:



Folkeskoleelever fra femte klasse og op sendes hjem og overgår til fjernundervisning. Det samme gælder for elever og kursister på ungdoms- og voksenuddannelser.


Videregående uddannelser skal omlægge undervisningen til digital undervisning uden fremmøde.


Offentlige arbejdspladser opfordres til at hjemsende alle medarbejdere, der ikke varetager kritiske funktioner. Hjemsendte bør så vidt muligt arbejde hjemmefra


Private arbejdspladser opfordres kraftigt til også at sikre, at de medarbejdere, der har mulighed for at varetage arbejdet hjemmefra, sendes hjem.


Restauranter og andre serveringssteder lukkes for servering, men har mulighed for fortsat at tilbyde take-away.


Idræts-, forenings- og fritidsaktiviteter, der foregår indendørs, skal holdes lukket offentligheden.


Kulturinstitutioner skal holde indendørsarealer lukket for offentligheden.

Magnus Heunicke, sundheds- og ældreminister siger:

Jeg er alvorligt bekymret for den udvikling, vi lige nu ser i hele landet. Derfor udvider vi restriktionerne til samtlige kommuner for at bremse smitten og få knækket kurven. Det sker efter anbefaling fra vores sundhedsmyndigheder i Indsatsgruppen. Tiltagene vil til at starte med gælde til efter nytår, men Indsatsgruppen følger udviklingen meget tæt og vurderer løbende, om det skal indstilles til regeringen at indføre skærpede tiltag på denne side af jul.

Se pjece: Udvidelse af skærpede tiltag til hele landet
Udvidelsen til Region Syddanmark og Region Nordjylland kommer bl.a. på baggrund af en bekymrende stigning i incidensen i de to regioner.
Den seneste uge er 170 pr. 100.000 indbyggere testet positiv for coronavirus i Region Nordjylland. For en uge siden var tallet 77 smittede pr. 100.000 indbyggere. Det er mere end en fordobling på kun én uge.
Også i Region Syddanmark er smitten stigende. Her blev 176 testet positiv pr. 100.000 indbyggere i den seneste uge. For en uge siden var tallet 126."
"1642169068-64","https://sum.dk/nyheder?categorizations=9819&page=15","Nu kan du få et COVID-19-pas til din rejse","https://sum.dk/nyheder/2020/juli/nu-kan-du-faa-et-covid-19-pas-til-din-rejse","Flere lande har for at begrænse smitten med COVID-19 indført rejserestriktioner, og det kan i nogle lande være en betingelse for karantænefri indrejse, at man er testet negativ for COVID-19. Skal du ud at rejse til lande i udlandet, hvor der i forbindelse med ankomsten kræves dokumentation for en negativ COVID-19-test (pcr-test), er det muligt at få foretaget en test inden afrejsen fra Danmark i Testcenter Danmark, så der kan medbringes dokumentation på rejsen.
Sundheds- og ældreminister Magnus Heunicke siger:

Danmarks grænser åbner mere og mere op, og i samme takt opdaterer vi løbende rejsevejledningerne for både erhvervsrejsende og danskere, som skal på ferie i udlandet. Flere steder vil man kunne møde et krav om at kunne dokumentere en negativ COVID-19 test, og med det nye COVID-19-pas har vi nu et digitalt tilbud til danskere, som har brug for at kunne medbringe en officiel dokumentation for test på deres rejse.

Det er gratis at hente et COVID-19 pas efter man har fået foretaget en covid-19 test. Du kan hente COVID-19 passet ved at logge ind på sundhed.dk med NemID og gå ind under ”Dine sundhedsdata”. Du kan se, downloade og printe dit COVID-19-pas, lige så snart laboratoriet har analyseret din prøve og frigivet svaret. COVID-19-passet vil kun være muligt at se, downloade og printe, hvis prøven er negativ og ikke er ældre end syv dage.
COVID-19 passet er i første omgang tilgængeligt for voksne over 18 år med bopæl i Danmark, men skal man ud og rejse med børn, er det fra midten af juli 2020 også muligt at downloade et COVID-19-pas for børn. Passet kan hentes på sundhed.dk af forældrene eller af børn over 15 år med NemID.
Det er vigtigt at være opmærksom på, der kan gælde særlige regler om test og testdokumentation i nogle lande, og der kan forekomme ændringer i disse regler med kort varsel. Nogle lande kræver fx, at man benytter deres nationale formular for testresultatet og får den underskrevet af en læge. Det anbefales, at man som rejsende altid orienterer sig om de gældende regler på den danske ambassades hjemmeside i pågældende land.
COVID-19-passet er udviklet af sundhed.dk i et samarbejde mellem Sundheds- og Ældreministeriet, Udenrigsministeriet og Rigspolitiet."
"1642168964-24","https://sum.dk/nyheder?categorizations=9819&page=19","Heunicke: Borgere skal sikkert hjem – og beredskabet står klar til at tage imod dem","https://sum.dk/nyheder/2020/januar/heunicke-borgere-skal-sikkert-hjem-og-beredskabet-staar-klar-til-at-tage-imod-dem-","En gruppe borgere med tilknytning til Danmark bliver i løbet af de kommende dage transporteret hjem fra Kina. Transporten foregår i tæt samarbejde med de franske, britiske og spanske myndigheder. Når de ankommer til Danmark, står et velforberedt dansk sundhedsberedskab klar til at tage imod og sikre, at ingen af de hjemrejsende udviser symptomer på coronavirus. 

Sundheds- og ældreminister Magnus Heunicke siger:

Det er vigtigt at sige, at de borgere, der i løbet af de kommende dage bliver transporteret ud af Hubei-provinsen og hjem til Danmark, ikke er konstateret smittede med coronavirussen. Vi transporterer dem ikke hjem, fordi de er smittet med coronavirus, men for at undgå at de bliver smittet med coronavirus.

Hjemtransporten af borgerne fra Kina til Danmark er nøje planlagt i et samarbejde mellem Udenrigsministeriet, Forsvarsministeriet og Sundheds- og Ældreministeriet. Borgerne vil blive transporteret hjem ad to omgange, og de første fire forventes at lande på europæisk jord fredag eftermiddag. 

Herfra vil de blive transporteret til Danmark af det danske forsvar, og der vil være sundhedspersonale om bord på flyet. Så snart borgerne lander i Danmark, overtager det danske sundhedsberedskab ansvaret for at undersøge, at de fortsat ikke udviser symptomer på coronavirus.
Magnus Heunicke siger:

Det er ikke første gang, at vi skal håndtere følgerne af en virus som denne. Nu er vores opgave at få vores borgere sikkert hjem til Danmark og at sikre, at sundhedsberedskabet træder i kraft, så snart de lander i Danmark.

Herefter vil borgernes situation blive individuelt vurderet. 

Hvis de fortsat ikke udviser symptomer på coronavirus, vil de blive transporteret hjem af det regionale beredskab. Er der den mindste tvivl om mulige symptomer, vil de blive transporteret direkte på Hvidovre Hospital, hvor der er højisolationsstuer. De danske sundhedsmyndigheder arbejder efter et forsigtighedsprincip, hvilket betyder, at indsatsen opgraderes, hvis der er tvivl. 
For yderligere information kontakt:
Kommunikations- og pressechef Christian Lehmann på tlf. 26 80 40 26."
"1642169265-141","https://sum.dk/nyheder?categorizations=9819&page=8","Nu bliver det nemmere at få en tid til vaccination mod COVID-19","https://sum.dk/nyheder/2021/marts/nu-bliver-det-nemmere-at-faa-en-tid-til-vaccination-mod-covid-19","Danmark er godt i gang med at få vaccineret de ældste og mest udsatte borgere mod COVID-19. 1 ud af 10 danskere er nu enten færdigvaccineret eller har påbegyndt vaccination. Desværre har vaccinationsprocessen og bookingsystemet været svært for nogle ældre at gå til.
Sundhedsminister Magnus Heunicke har drøftet udfordringerne med bl.a. Ældre Sagen, Danske Regioner og KL, og der iværksættes nu en række nye tiltag, der skal gøre det nemmere for borgerne at få en vaccination både før, under og efter borgerne skal booke en tid på vacciner.dk;

En bedre balance mellem invitationer, vaccinedoser og bookingtider skal gøre, at borgerne oplever, at de kan booke tid inden for en rimelig periode.
Forbedringer af brugervenligheden på vacciner.dk.
Sårbare ældre får mere hjælp til at blive vaccineret og vaccinationsindsatsen udvides, så sårbare ældre borgere fremover kan blive vaccineret i eget hjem, hvis de er så syge, at de har vanskeligt ved at transportere sig til et vaccinationssted.

Ifølge sundhedsminister Magnus Heunicke skal det sikre, at borgerne oplever, at det er let og trygt at blive vaccineret, når de har fået en invitation om vaccination mod COVID-19 fra sundhedsmyndighederne.

Udrulningen af vacciner mod COVID-19 er en kæmpe stor operation i vores sundhedsvæsen. Vi vil gerne have, at alle borgere oplever det som trygt og nemt at blive vaccineret. Derfor tager vi nu ved lære af de første erfaringer og forbedrer bookingsystemet samtidig med, at vi sikrer en bedre balance mellem antallet af invitationer og vaccinedoser.

Sundhedsministeren understreger, at de vaccinedoser, vi modtager i Danmark, skal udnyttes hurtigst muligt, men samtidig skal borgere også have mulighed for, at de kan booke en tid inden for en rimelig periode. SST, SSI og regionerne intensiverer derfor samarbejdet om at sikre en bedre balance mellem antallet af invitationer og tilgængelige vaccinedoser.
Formand for Danske Regioner, Stephanie Lose, siger:

Mere end 11 procent af danskerne har nu fået første stik, og i Danmark har vi konstant været blandt de lande i Europa, der allerhurtigst har fået vaccinerne ud i skuldrene på ældre, sårbare og frontpersonale. Desværre har der sideløbende været borgere, der er blevet inviteret til vaccination, men har haft svært ved at få en ledig tid. Det har helt forståeligt været frustrerende, og derfor er jeg glad for, at vi nu sammen sikrer en bedre sammenhæng mellem antallet af invitationer og de tilgængelige vaccinedoser. Det vil – sammen med de andre tiltag – gør det nemmere for de inviterede danskere at få en vaccinetid.

I løbet af de næste uger vil der blive gennemført forbedringer af vacciner.dk, som gør det nemmere og mere overskueligt at bestille tid til vaccination mod COVID-19. Det betyder bl.a., at vacciner.dk fremover vil vise borgeren et samlet forløb med første ledige tid til både 1. og 2. vaccination.
Derudover har regionerne øget bemandingen på de regionale hotlines, der hjælper med booking. Kommunerne vil desuden kontakte ældre borgere, der har fået en invitation, men som efter en uge ikke har booket en tid.
Ældre, som ikke ved egen eller andres hjælp kan komme til et vaccinationscenter, kan nu blive vaccineret på et midlertidigt vaccinationssted f.eks. i det lokale sundhedshus.
KL’s næstformand Martin Damm siger:

Et besværligt bookingsystem eller lange afstande til nærmeste vaccinationssted må ikke stå i vejen for, at man får sine to vaccinestik. Vi skal gøre, hvad vi kan for at sikre, at de borgere, der gerne vil vaccineres, også kan blive det på en nem, nær og nænsom måde. Derfor står vi klar i kommunerne til at hjælpe dem, som har brug for hjælp til at blive transporteret til vaccinationsstedet eller til at bestille tid til vaccination. Og vi er også allerede i fuld gang med at ringe rundt til de borgere, som har modtaget en invitation, men endnu ikke har booket en tid.

Administrerende direktør i Ældresagen Bjarne Hastrup siger:

Det er helt afgørende, at det ikke er den enkelte ældre, der skal stå med ansvaret for at få vaccinationsprocessen til at lykkes. Det er godt, at vi får denne udmelding nu. Vi ser frem til, at det urimelige pres på den enkelte ældres skuldre fjernes – og at det går stærkt."
"1642169276-145","https://sum.dk/nyheder?categorizations=9819&page=7","Automatisk model for lokale nedlukninger træder i kraft","https://sum.dk/nyheder/2021/april/automatisk-model-for-lokale-nedlukninger-traeder-i-kraft","Med de nye smittetal er det Ishøj Kommune samt Hedeager Sogn i Herning Kommune og Kollerup-Fjerritslev Sogn i Jammerbugt Kommune, der omfattes af lokale nedlukninger. Nye tal opdateres på daglig basis, så kommuner kan omfattes eller udfases af de lokale nedlukninger.
Model for automatiske nedlukninger 
En gradvis og fleksibel genåbning af Danmark er i gang. En succesfuld genåbning på landsplan kræver samtidig kontrol med lokale smitteudbrud. For at bevare epidemikontrollen er hurtige, effektive og automatiske lokale nedlukninger et afgørende redskab. Ved lokale udbrud vil der blive iværksat tiltag og restriktioner, der sikrer en øjeblikkelig håndtering af det konkrete udbrud, så smitten bringes under kontrol.
Såfremt smittetallene stiger i lokale dele af Danmark er der behov for lokale tiltag. Derfor er der fastlagt en model for lokal smitte- og udbrudshåndtering, der som en central del af epidemikontrollen sikrer transparens om data, forudsigelighed om tiltag og automatiserede indsatser lokalt ved høj incidens af smitte med COVID-19.
Kriterierne for nedlukning er anbefalet af Statens Serum Institut. Kriterierne er vurderet ud fra den aktuelle smittesituation og vil løbende blive vurderet og justeret efter behov på baggrund af erfaringer og epidemiens udvikling.




 
 


Overblik: Tiltag for lokal udbrudshåndtering




 
Automatisk nedlukning 
 


→  Der skabes et effektivt sikkerhedsnet for automatisk nedlukning baseret på faste kriterier for smitten. Kriterierne for nedlukning er anbefalet af Statens Serum Institut, og vurderet ud fra den aktuelle smittesituation. Kriterierne vil løbende blive vurderet og justeret efter behov på baggrund af erfaringer og epidemiens udvikling.
→  Kommunerne er pålagt at lukke for bl.a. grundskoler, klubtilbud, uddannelsesinstitutioner, lokaler og lokaliteter, hvor der udøves kulturaktiviteter samt lokaler, hvor der udøves idræts-, fritids- og foreningsaktiviteter ved en bestemt incidensgrænse for hhv. sogne og kommuner. Der vil desuden blive taget initiativ til at lukke en række yderligere aktiviteter på kommunalt niveau, herunder butikker og serveringssteder, såfremt de er åbnet .




Bedre lokale handlemuligheder


→  Kommunerne får mulighed for, at der lokalt kan handles endnu hurtigere på lokale smitteudbrud.
→  Kommunalbestyrelsen får således øgede beføjelser til at meddele midlertidig påbud om nedlukning af dagtilbud, grundskoler, SFO og klubtilbud, ungdoms- og voksenuddannelsesinstitutioner samt lokaler og lokaliteter, hvor der udøves kulturaktiviteter og lokaler, hvor der udøves idræts-, fritids- og foreningsaktiviteter.




 
Transparens og forudsigelighed
  


→  Data offentliggøres så kommuner og andre kan følge med i incidensniveauet for kommuner og sogne. Berørte kommuner vil få besked om, at de har nået de fastsatte incidensgrænser, hvorefter kommunerne vil iværksætte de relevante nedlukninger. Tiltag iværksættes med henblik på nedlukning førstkommende hverdag.
→  Data for kommuner og sogne foreligger på hverdage omkring kl. 14.00 på SSI’s hjemmeside.




Her kan du læse et faktaark om modellen for automatisk nedlukning Link
På coronasmitte.dk kan du også se, hvad der gælder for nedlukning af henholdsvis sogne og kommuner, samt hvad de lokale handlemuligheder er.
Du kan her se de ugentlige tal fra SSI. Link
En kommune og to sogne omfattes
Ishøj Kommune har en testkorrigeret incidens på 260 den 12. april 2021. Da incidensen er over 200 er kommunen automatisk pålagt at nedlukke skole- og undervisningsområdet samt kultur- og idræts-, fritids- og foreningsområdet i kommunen. 
Hedeager Sogn i Herning Kommune har en incidens på 963 og 44 nye smittede med en positivprocent på 3,8. Kollerup-Fjerritslev Sogn i Jammerbugt Kommune har en incidens på 585 og 22 nye smittede med en positivprocent på 2,5.
Dermed opfylder begge sogne kravene for automatisk nedlukning af skole- og undervisningsområdet samt kultur- og idræts-, fritids- og foreningsområdet.
Sundhedsmyndighederne opfordrer samtidig offentligt ansatte i de berørte områder til at arbejde hjemmefra, hvis de ikke varetager kritiske funktioner. Og private arbejdsgivere opfordres til at lade medarbejdere arbejde hjemmefra så vidt muligt.
Indbyggere opfordres til at se så få personer som muligt og lade sig teste for COVID19. Sundhedsmyndighederne opfordrer også til, at indbyggerne passer små børn hjemme, hvis muligt, og dagtilbud opfordres til at dele børn op i mindre, faste grupper. 
I nedenstående tabel vises kommuner med incidens over 100 pr. 100.000 indbyggere i sidste uge.




 


Kommune


Indbyggere


Testkorrigeret incidens seneste uge




1


Ishøj


22.989


260




2


Rødovre


40.652


178




3


Albertslund


27.731


161




4


Høje-Taastrup


50.759


153




5


Helsingør


62.695


127




6


Brøndby


35.090


121




7


København


632.340


103




8


Halsnæs


31.384


101




9


Hørsholm


24.864


100"
"1642168961-23","https://sum.dk/nyheder?categorizations=9819&page=19","Det danske beredskab er klar til at tage imod danske Kina-rejsende","https://sum.dk/nyheder/2020/januar/det-danske-beredskab-er-klar-til-at-tage-imod-danske-kina-rejsende-","I samme øjeblik en mindre gruppe danskere ankommer til Danmark fra Hubei-provinsen i Kina, vil et omfattende beredskab være klar til at sørge for at de bliver modtaget, vurderet og informeret.
Sundhedsminister Magnus Heunicke siger:

Vores dygtige sundhedspersonale vil stå klar til at sikre, at hver af de hjemvendte får en individuel, konkret vurdering og får tilbudt det, de har behov for. Vi håber for alle, at det først og fremmest er en tur hjem – men skulle der blive behov for det, står vore specialister klar.

Modtagelsen vil ske i tæt koordination mellem de forskellige myndigheder og også med de to specialiserede afdelinger på Hvidovre Hospital og Aarhus Universitetshospital, der står klar, hvis der bliver behov for det.
Magnus Heunicke siger:

Vores beredskab har klare retningsliner for, hvordan vi håndterer situationer som denne. Vi har prøvet det før, og der tages ingen chancer. Vi fik alle en generalprøve på det i går, da en mand, som heldigvis viste sig ikke at være smittet af coronavirus, blev undersøgt i Aarhus. Jeg er ikke i tvivl om, at vi også denne gang vil se en velkoordineret og professionel indsats. 

     Der er løbende opdateringer på     Sundhedsstyrelsens hjemmeside     og  Udenrigsministeriets rejsevejledning. I øjeblikket advares alle rejsende mod at rejse til Hubei.  
Yderligere oplysninger:
Kommunikations- og pressechef Christian Lehmann, tlf. 26 80 40 26"
"1642168977-30","https://sum.dk/nyheder?categorizations=9819&page=19","Teststrategi skal sikre at flest muligt testes for COVID-19","https://sum.dk/nyheder/2020/marts/teststrategi-skal-sikre-at-flest-muligt-testes-for-covid-19","Sundheds- og ældreminister Magnus Heunicke siger:

Vi er aktuelt udfordret af en global mangel på testkapacitet. Det er imidlertid vores strategi, at langt flere skal testes for COVID-19 i Danmark. Derfor arbejdes der målrettet på at forøge testkapaciteten både med private og offentlige parter, og jeg vil sammen med regionerne sikre, at der eksekveres på denne offensive teststrategi i hele landet. Det er centralt, at teststrategi og testkapacitet følges ad, og at indsatsen kan og skal opgraderes i takt med, at vi forøger testkapaciteten.

De konkrete anbefalinger fra Sundhedsstyrelsen er nu:

Alle med mistanke om moderat til svær COVID-19, hvor mistanken fastholdes efter en klinisk vurdering i en COVID-19-vurderingsenhed på sygehus, skal testes.
Fødende kvinder, der er visiteret til fødsel på en fødeafdeling, og hvor der er mistanke om COVID-19 skal ud fra et forsigtighedsprincip testes.
Nyfødte børn skal testes, såfremt de har symptomer
Personer med let til moderate symptomer, der varetager kritiske funktioner i sundhedssektor, ældrepleje, arbejde med socialt udsatte eller andre helt særlige nøglefunktioner i samfundet, kan henvises såfremt arbejdsgiver finder det hensigtsmæssigt med hurtig raskmelding. Det er den praktiserende læge, der henviser efter vanlige principper.
Der skal være en særlig opmærksomhed og lavere tærskel for sårbare grupper med henblik på vurdering og test.

I takt med at testkapaciteten udbygges, vil der blive plads til at man kan teste flere, hvilket bliver nødvendigt efterhånden som epidemien udvikler sig. Samtidig kan den øgede kapacitet bruges til at udvide grupperne, der kan testes f.eks. flere ansatte på sundheds- og ældreområdet, samt flere i den gruppe af patienter med lette symptomer, der bliver henvist til sygehusenes nyoprettede COVID-19-vurderingsenheder.
Der er opjusteret på den maskinelle kapacitet, som aktuelt kan levere 3.000 test dagligt i Danmark. Der er dog en række andre flaskehalse i form af materialer, testkits og personale. Disse knapheder bliver håndteret af styrelserne og regionerne i samarbejde med private virksomheder. 
Der er aktuelt global mangel på både testkapacitet og værnemidler. Derfor arbejdes der sideløbende med at udbygge testkapaciteten i Danmark ved:

Konkret samarbejde med en række danske virksomheder om at omlægge produktion til såvel test som værnemidler 
Indkøb af flere test og værnemidler fra udenlandske producenter 
Indsamling af testkit, værnemidler og respiratorer, der befinder sig inden for Danmarks grænser. 
Nedsættelse af en tastforce fra Lægemiddelstyrelsen og Statens Serum Institut, der på stedet kan vurdere og derefter give de nødvendige tilladelser til produktion og ibrugtagning af test og værnemidler."
"1642169418-198","https://sum.dk/nyheder?categorizations=9819&page=2","Ændringer i varigheden af coronapas","https://sum.dk/nyheder/2021/december/aendringer-i-varigheden-af-coronapas-","På baggrund af en indstilling fra Epidemikommissionen har Epidemiudvalget besluttet at ændre reglerne for coronapasset. Sundhedsstyrelsen anbefaler, at alle over 18 år revaccineres 6 måneder efter sidste stik i det primære vaccinationsforløb. Reglerne for coronapasset ændres, så revaccination får betydning for coronapasset varighed.
Sundhedsminister Magnus Heunicke siger:

”Sundhedsmyndighederne opfordrer alle over 18 år til at få et tredje stik. Coronapasset vil fremover udløbe 7 måneder efter man har fået andet stik, men bliver gyldigt igen efter 3. stik. De 7 måneders varighed tager højde for, at immuniteten falder over tid og vil forhåbentlig også øge tilslutningen til vaccinationsprogrammet endnu mere, så smitten holdes i skak”. 

Konkret fastsættes varigheden af et gyldigt coronapas efter et gennemført primært vaccinationsforløb til 7 måneder for personer over 18 år. Når man revaccineres bliver coronapasset gyldigt igen umiddelbart efter revaccinationen. Der er endnu ikke et tilbud om revaccination til de 15-17-årige, som også er omfattet af reglerne for coronapas, og derfor er der ikke en udløbsdato for deres coronapas efter færdigvaccination.
De ændrede regler om coronapas træder i kraft medio januar.
Mundbind 
 Epidemiudvalget har endvidere på baggrund af en indstilling fra Epidemikommissionen vedtaget, at krav om mundbind eller visir i sundhedssektoren forlænges. Det vil sige for besøgende, patienter og medarbejdere på offentlige og private sygehuse og klinikker, praksissektoren og kommunale sundhedstilbud. Forlængelsen er fra og med den 10. december til den 7. januar 2022.
Derudover har Epidemikommissionen besluttet at videreføre de gældende regler om vederlagsfri udlevering af mundbind. Det vil sige, at vederlagsfri udlevering af mundbind (som er medicinsk udstyr) er fortsat lovligt, hvis retningslinjer udarbejdet af Lægemiddelstyrelsen bliver overholdt. Dette gælder frem til den 11. februar 2022.
Covid-19 er fortsat en samfundskritisk sygdom
 Epidemiudvalget har også at covid-19 fortsat er en samfundskritisk sygdom i yderligere 8 uger. Fra og med den 11. december til den 5. februar 2022. Beslutningen er truffet på baggrund af en indstilling fra Epidemikommissionen, som lagde vægt på følgende:

Covid-19 er en sygdom med stort pandemisk potentiale.
Der er forventning om fortsatte stigninger i indlæggelser med covid-19 i vintermånederne.
Der er mindre robusthed og stigende pres på sygehusene.
Der er generel øget forekomst af sygdom i vinterhalvår i et åbent samfund.
Der er risiko for påvirkning af håndtering af akutte og ikke-akutte livstruende tilstande fra december og frem ifølge Sundhedsstyrelsen.
Omikron-varianten er introduceret i Danmark og flere andre europæiske lande.

 Præcisering af reglerne vedr. hjemmetest
 Både en negativ PCR-test og en negativ antigentest kan bruges til at få et gyldigt coronapas. En selvtest taget fx hjemme eller på arbejdspladsen kan ikke bruges til at få et gyldigt coronapas. Dette vil blive præciseret i bekendtgørelserne.
Yderligere restriktioner
 Epidemiudvalget har endvidere besluttet at indføre restriktioner på en række andre ministeriers områder. En samlet oversigt over gældende restriktioner ses på coronasmitte.dk.
Epidemikommissionens indstillinger fremgår her."
"1642169303-155","https://sum.dk/nyheder?categorizations=9819&page=6","Grænsen for nedlukning af kommuner og sogne hæves fra i dag","https://sum.dk/nyheder/2021/maj/graensen-for-nedlukning-af-kommuner-og-sogne-haeves-fra-i-dag","Grænserne for kommunale nedlukninger justeres således:

De testkorrigerede incidensgrænse hæves fra 250 smittede pr. 100.000 indbyggere til 300 smittede pr. 100.000 indbyggere
Der indføres en nedre grænse for, hvor mange borgere der skal være testet positiv for COVID-19 i kommunerne før nedlukning, ligesom det også gælder for sogne. Der skal dermed fra i dag mindst være 20 smittede indbyggere i en kommune i de seneste syv dage.       '

Grænserne for nedlukning justeres således for sogne:

Incidensgrænsen hæves fra 500 til 600
Positivprocenten hæves fra 2,5 til 3
Grænsen for antallet af borgere, som er testet positiv, fastholdes på 20.

Epidemikommissionen, som blandt andet har til opgave at vurdere incidensgrænserne i den automatiske model for nedlukning på baggrund af smitteudviklingen og vaccineudrulningen, har vurderet, at situationen tillader, at incidensgrænserne for både kommuner og sogne hæves.
Læs mere om modellen for automatisk nedlukning:
Modellen for automatisk nedlukning justeres og træder i kraft fredag den 30-april

Automatisk model for lokale nedlukninger træder i kraft"
"1642169370-179","https://sum.dk/nyheder?categorizations=9819&page=4","Krydsvaccinerede kan få et tredje stik fra i morgen","https://sum.dk/nyheder/2021/oktober/krydsvaccinerede-kan-faa-et-tredje-stik-fra-i-morgen","Ca. 145.000 personer i Danmark – primært ansatte i sundheds- og omsorgssektoren – er krydsvaccinerede. Det vil sige, de er vaccinerede med to forskellige vacciner, hvilket for de flestes vedkommende er en kombination af vaccinen fra AstraZeneca og vaccinen fra Pfizer.
I Danmark og de fleste EU-lande anses denne gruppe som færdigvaccinerede, og personer, der er krydsvaccinerede, har derfor fuldt gyldigt coronapas og kan rejse mellem landene på linje med andre færdigvaccinerede. Der er dog lande uden for EU og Schengen-samarbejdet, som enten ikke anerkender krydsvaccination, eller som endnu ikke har taget endeligt stilling hertil.
Derfor åbner Danmark nu for, at krydsvaccinerede kan få et tredje stik fra onsdag den 6. oktober, således at man som krydsvaccineret også opnår at få to doser mRNA-vaccine. Tilbuddet vurderes primært at være relevant for personer, der ønsker at rejse til lande uden for EU.
Sundhedsminister Magnus Heunicke siger:

”Sundhedspersonalet stod i frontlinjen i kampen mod Covid-19. Og det er netop denne gruppe, som er krydsvaccinerede og nu oplever, at de ikke har samme muligheder som andre for at rejse. Det er selvfølgelig ikke rimeligt, og derfor åbner vi for et tilbud om 3. stik til dem, som måtte ønske det.”

Krydsvaccinerede med ønske et tredje stik vil fra onsdag 6. oktober kunne booke en tid til det tredje stik på de regionale vaccinationscentre via vacciner.dk.
Det er forventningen, at et tredje stik til de krydsvaccinerede vil øge sandsynligheden for indrejsetilladelse i andre lande, især uden for EU. Dog skal man være opmærksom på, at der kan være lande, som ikke anerkender to stik med en mRNA-vaccine, hvis der er gået for lang tid mellem stikkene. Det tredje stik giver dermed ingen garanti for indrejsetilladelse.
Det anbefales derfor altid at søge vejledning om de relevante landes aktuelle indrejserestriktioner på Udenrigsministeriets hjemmeside før afrejse.
Link: https://um.dk/da/rejse-og-ophold/rejse-til-udlandet/rejsevejledninger/
Årsagen til, at 145.000 personer er krydsvaccinerede, er, at vaccinen fra AstraZeneca blev tilbudt til de sundhedsprofessionelle i starten af året, men trukket ud af det offentlige vaccinationsprogram i april 2021. De personer, som endnu ikke var færdigvaccinerede med AstraZeneca-vaccinen, fik i stedet tilbudt at færdiggøre deres vaccinationsforløb med en mRNA-vaccine fra enten Pfizer eller Moderna.
Alle ansattes i sundheds- social- og ældresektoren forventes at blive tilbudt et tredje stik i løbet af efteråret 2021.
 
Faglig vurdering af tredje stik til krydsvaccinerede

Den faglige vurdering fra Sundhedsstyrelsen er, at der rent sundhedsfagligt ikke er belæg for at tilbyde gruppen af krydsvaccineret personale et tredje stik før revaccination af det øvrige personale i sundheds-, social- og ældresektoren.
Sundhedsstyrelsen vurderer også, at der ikke er noget, der tyder på sundhedsmæssige risici forbundet med et tredje stik af krydsvaccinerede på et tidligere tidspunkt."
"1642168999-38","https://sum.dk/nyheder?categorizations=9819&page=18","Regeringen og regionerne øger antallet af test markant","https://sum.dk/nyheder/2020/april/regeringen-og-regionerne-oeger-antallet-af-test-markant-","En vigtig del af genåbningen af Danmark er den kontrollerede overvågning af smitte i det danske samfund. Derfor øges antallet af daglige test markant både inden for sundhedsvæsenet, men også i regi af det nye TestCenter Danmark, som regeringen etablerer sammen med Danske Regioner og med støtte fra Novo Nordisk Fonden.
Sundheds- og ældreminister Magnus Heunicke siger:

Vi har arbejdet benhårdt på at øge testkapaciteten, siden coronavirus begyndte at sprede sig i Danmark. Nu har vi fået opbygget kapacitet, og den skal vi udnytte til fulde. På den måde kan vi sikre rettidig behandling af borgere smittet med COVID-19. Og vi kan følge smitteudviklingen i samfundet, og anvende den viden aktivt, når vi gradvist genåbner Danmark.

Det er aftalt med partierne i Folketinget, at der fremlægges en samlet og langsigtet teststrategi. Den samlede strategi vil regeringen fremlægge den kommende tid og drøfte med partierne. Udgangspunktet er, at test kommer til at køre af to spor. Dels sundhedssporet, som foregår inden for sundhedsvæsenet, og hvor antallet af test øges. Dels samfundssporet, som vil foregå i regi af TestCenter Danmark, og dermed nu er under opstart. 
Test i sundhedssporet 
Fremover vil man inden for sundhedsvæsnet teste alle borgere med milde symptomer, samt alle patienter, der indlægges på hospitalet, for at sikre, at der ikke sker smittespredning på hospitalerne. Og så vil der blive åbnet for test af medarbejdere fra sundheds- og ældresektoren i takt med udbygningen af testkapaciteten. Det er forventningen, at antallet af test inden for kort tid øges til ca. 12.000 om dagen.
Formand for Danske Regioner Stephanie Lose siger:

Vi er glade for fremover at kunne teste flere. I regionerne har vi fokus på at teste alle med symptomer – også de milde – og på at forebygge smitte ved at teste alle patienter, der skal indlægges på hospitalet. Den eventuelle ledige testkapacitet vil vi gerne udnytte til at tilbyde test til medarbejdere, som arbejder med særligt sårbare patienter og borgere, og som har et ønske om at blive testet – det kan f.eks. være i weekenderne, hvor vi typisk oplever færre henvisninger af borgere med symptomer.

Det nye samfundsspor: TestCenter Danmark
Udover sundhedssporet arbejdes der på at kunne teste op mod 20.000 om dagen i TestCenter Danmark. TestCenter Danmark får til huse i de hvide telte, der i sidste uge begyndte at skyde op rundt omkring i landet. Der er nu rejst fem telte, et telt i hver region, men målet er, at antallet senere skal øges. Det er regionerne, der er ansvarlige for at udføre test, mens Statens Serum Institut står for testkapaciteten. 

Etableringen af TestCenter Danmark er foregået i samarbejde med regeringen og Danske Regioner bistået af støtte fra Novo Nordisk Fonden og medicinalvirksomheden Novo Nordisk. Novo Nordisk Fonden har bevilget op til 250 mio. kroner til etableringen af et nationalt testcenter, og Novo Nordisk har bistået med mandskab og teknologi til etablering og gennemførelse af test. 

Bestyrelsesformand i Novo Nordisk Fonden, Lars Rebien Sørensen siger:

TestCenter Danmark er et særdeles vigtigt initiativ, der vil medvirke til at sikre, at flere mennesker vil kunne blive testet for den nye coronavirus. Det vil kunne skabe en større tryghed og sikkerhed for den enkelte og de personer, som man omgås med, og det vil kunne underbygge den gradvise genåbning af samfundet. Et nationalt set-up vil også gøre os bedre rustet til at tackle udfordringer som denne i fremtiden.

TestCenter Danmark kommer til at arbejde med to forskellige test. For det første virus testen, der tester for, hvorvidt man har COVID-19. For det andet antistof test, som tester hvorvidt man har dannet antistoffer, og dermed viser tegn på allerede at have haft COVID-19. 

TestCenter Danmark skal, efterhånden som kapaciteten opbygges, teste personer uden symptomer, herunder særlige samfundsgrupper som f.eks. ikke-regionalt ansat personale i sundheds-, ældre- og socialsektoren, pårørende til sårbare personer, der på eget initiativ kontakter egen læge med et ønske om at blive testet, kontakter til smittede, og et repræsentativt udsnit af befolkningen. Dermed bliver TestCenter Danmark et vigtigt element i smitteovervågningen i samfundet både i kraft af virus test og i antistof test, som på sigt vil indføres. 
Kontaktinfo:
Sundheds- og Ældreministeriets pressetelefon: 21 32 47 27 
Dansk Regioners pressetelefon: 51 51 18 18 
Novo Nordisk Fonden, pressechef Christian Mostrup: 30 67 48 05"
"1642169420-199","https://sum.dk/nyheder?categorizations=9819&page=2","Regeringen udgiver strategi for håndtering af corona i vintersæsonen","https://sum.dk/nyheder/2021/december/regeringen-udgiver-strategi-for-haandtering-af-corona-i-vintersaesonen","Ved indgangen til vinterhalvåret er coronasmitten i Danmark steget trods den høje vaccinetilslutning. Stigningen var forventet. Regeringen har en klar strategi for, hvordan epidemien håndteres i vintermånederne, så det danske samfund kan være så åbent som muligt. 
Strategien består af et grundberedskab, som kan op- og nedskaleres alt efter, hvordan smitten i samfundet udvikler sig, og hvilken betydning smitten har for coronaindlæggelserne på de danske sygehuse. Grundberedskabet består af indsatser på følgende områder:

Overvågning
Vaccination og revaccination
Test, isolation og smitteopsporing
Smitteforebyggelse i form af eksempelvis coronapas og mundbind
Kommunikationsindsatser
Rejserestriktioner
Behandling og sygehuskapacitet
Kontaktreducerende tiltag

Behovet for at op- og nedskalere grundberedskabet afvejes af hensyn til epidemikontrol, samfundsøkonomi, trivsel og folkesundhed, samt personlig frihed.
Den 9. december 2021 besluttede Folketingets Epidemiudvalg, at COVID-19 fortsat skal kategoriseres som en samfundskritisk sygdom i yderligere 8 uger. Det vil sige frem til den 5. februar 2022. Det betyder, at Folketinget i denne periode har mulighed for at vedtage restriktioner, hvis de vurderer det nødvendigt for at håndtere smitten i samfundet.
Beslutningsprocessen for vedtagelse af nye tiltag eller restriktioner for at håndtere coronasmitten i Danmark er også beskrevet i regeringens strategi, som du kan læse her: Regeringens strategi for coronahåndtering i vintersæsonen 2021/2022
Læs mere om ekspertgruppen om en langsigtet strategi for et genåbnet Danmarks anbefalinger her."
"1642169007-41","https://sum.dk/nyheder?categorizations=9819&page=18","Næsten hvert tredje dødsfald af COVID-19 sker blandt plejehjemsbeboere","https://sum.dk/nyheder/2020/april/naesten-hvert-tredje-doedsfald-af-covid-19-sker-blandt-plejehjemsbeboere","Det høje antal COVID 19-dødsfald på landets plejehjem bekymrer sundheds- og ældreminister Magnus Heunicke: 

Det er en alvorlig tendens, som vi desværre også ser i andre lande. Det bekræfter, hvor vigtigt det er, at vi passer godt på vores ældre. De er blandt de mest udsatte, hvis de bliver smittet af corona-virus. Det er derfor en vigtig opgave at forebygge at smitte spreder sig til plejehjemmene, og det understreger behovet for at bruge værnemidler i ældreplejen. Derfor skal der ifølge Sundhedsstyrelsens retningslinjer bæres værnemidler, når personalet er i tæt kontakt med de ældre.

Der er stor forskel fra region til region i forhold til, hvor stor en andel af de testede plejehjemsbeboere, der er fundet positive. Langt de fleste plejehjem har dog ikke konstateret COVID-19 tilfælde. Og de fleste af de ramte plejehjem har stadig under fem bekræftede tilfælde hver. Men Magnus Heunicke understreger, at den høje smitterisiko blandt sårbare ældre på plejehjem viser, at det er vigtigt, at vi fortsat holder os for øje, at der her er tale om borgere med et særligt beskyttelsesbehov. 

Magnus Heunicke siger:

Vi er nødt til at fastholde fokus på sikkerhed – vi skal ikke gå på kompromis – for denne rapport viser de forfærdelige konsekvenser af smittespredning på plejehjemmene. Vi skal både skærme de ældre mod smitte og samtidig forebygge ensomhed og sikre, at de kan fastholde deres livskvalitet og mentale helbred så godt som muligt. Derfor har jeg inviteret ældreordførerne til forhandlinger om initiativer på ældreområdet.

Rapporten fra Statens Serum Institut, som er udarbejdet i samarbejde med Sundhedsdatastyrelsen er offentliggjort på seruminstituttets hjemmeside. Læs rapporten."
"1642168986-32","https://sum.dk/nyheder?categorizations=9819&page=18","Materiale herunder modelberegninger vedrørende en gradvis og kontrolleret genåbning af Danmark","https://sum.dk/nyheder/2020/april/materiale-herunder-modelberegninger-vedroerende-en-gradvis-og-kontrolleret-genaabning-af-danmark-","Ekspertgruppen ledes af Statens Serum Institut (SSI) og har deltagelse af forskere fra Danmarks Tekniske Universitet (DTU), Roskilde Universitet (RUC) og Københavns Universitet (KU). 

Finansministeriet og Erhvervsministeriet har til brug for modelarbejdet beskrevet de hensyn, der skal tages ved en lempelse af iværksatte foranstaltninger, herunder grove overslag og skønsmæssige vurderinger af de samfundsøkonomiske konsekvenser ved de enkelte foranstaltninger. 
Finansministeriet og Erhvervsministeriet har endvidere opstillet tre scenarier for mulige lempelser af COVID-19 relaterede foranstaltninger – et lille, mellem og stort scenarie. 

Ekspertgruppen har med udgangspunkt i de tre scenarier foretaget modelberegninger for belastning af kritisk sygehusfunktion. Ekspertgruppens tre rapporter med de udførte modelberegninger.   Hele materialet kan findes på Folketingets hjemmeside.  
 
 I den første rapport fra Ekspertgruppen præsenteres resultaterne af modelberegninger for de tre scenarier opstillet af de økonomiske ministerier. I rapporten beskrives også metode, data, forudsætninger og usikkerhed bag beregningerne. 

På baggrund af det første sæt af scenarier har regeringen bedt Ekspertgruppen om at foretage modelberegninger på en justeret version af det lille scenarie. Resultaterne af modelberegningen vedr. det justerede lille scenarier fremgår af den anden rapport fra ekspertgruppen. 

Efterfølgende har regeringen bedt Ekspertgruppen om at foretage en modelberegning på et scenarie, der svarer til de iværksatte tiltag som led i en gradvis, kontrolleret genåbning af Danmark. Ekspertgruppens modellering af dette scenarie fremgår af den tredje rapport fra Ekspertgruppen. Det skal bemærkes, at det ikke har været muligt at regne på alle tiltag i scenariet, bl.a. pga. begrænsninger i modellernes muligheder for at modellere tiltag. 

Ekspertgruppens scenarie for genåbning af Danmark indgår i Sundhedsstyrelsens Status ved indgang til 6. epidemiuge, og ligger bl.a. til grund for vurderingen af, at det vil være sundhedsmæssigt forsvarligt at ophæve dele af de iværksatte restriktionerne gennem en gradvis og kontrolleret genåbning af Danmark. 

Endvidere har Sundhedsstyrelsens opstillede scenarier for en øget intensiv kapacitet med respiratorer til håndtering af COVID-19 patienter og andre patienter med kritisk sygdom. 

Desuden kan der henvises til Statens Serum Instituts notat om status og prognose for epidemiens fremtidige udvikling den 30. marts 2020, som også kan findes på Folketingets hjemmeside."
"1642169310-158","https://sum.dk/nyheder?categorizations=9819&page=6","Ny ordning for dokumentation, hvis du er undtaget for test og coronapas","https://sum.dk/nyheder/2021/juni/ny-ordning-for-dokumentation-hvis-du-er-undtaget-for-test-og-coronapas","Personer, der af medicinske årsager eller som følge af fysisk eller psykisk funktionsnedsættelse ikke bør få foretaget en COVID-19 test er undtaget for krav om test og coronapas. Fra den 1. juli bliver det et krav, at disse borgere kan fremvise dokumentation for deres udtagelse. Dokumentationen udstedes af de kommunale borgerservicecentre, og borgere, der er undtaget for test, kan fra den 25. juni henvende sig til borgerservice for at få dokumentationen udleveret.
Kravet om dokumentation indføres med henblik på at skabe størst mulig klarhed om borgernes og kontrollanternes pligter i forbindelse med coronapasset og for at begrænse mulighederne for misbrug af undtagelsesreglerne. Hidtil har undtagelse beroet på en vurdering af troværdigheden af borgerens udsagn. Det har dog vist sig at være uhensigtsmæssigt både for borgeren, der kan opleve at blive mistænkeliggjort, og for kontrollanterne, som i visse situationer har haft svært ved at vurdere, om kundens udsagn er korrekt.
Dokumentationen vil blive udleveret af kommunernes borgerservicecentre på baggrund af en tro- og loveerklæring, hvor borgeren skriver under på at have en gyldig sundhedsfaglig grund til undtagelse. Sundhedsstyrelsen har udarbejdet en specificeret liste over de sundhedsfaglige årsager, som er gyldig grund for undtagelse, og listen fremgår af erklæringen.
Du kan læse mere om den nye ordning her
Ordningen om dokumentation for undtagelse for test og coronapas er en del af Aftale om yderligere udfasning af restriktioner fra d. 11. juni, som er indgået mellem regeringen og alle Folketingets partier med undtagelse af Nye Borgerlige."
"1642169439-206","https://sum.dk/nyheder?categorizations=9819&page=1","Daglige selvtest af medarbejdere og besøgende på sygehuse","https://sum.dk/nyheder/2021/december/daglige-selvtest-af-medarbejdere-og-besoegende-paa-sygehuse-","Fremover vil der blive uddelt selvtest til medarbejdere og besøgende på sygehuse. Ordningen skal supplere de testmuligheder, der allerede findes i dag. Selvtest til besøgende gælder fra uge 3.
Sundhedsminister Magnus Heunicke siger:

I den situation vi er i lige nu med meget høje smittetal, er det afgørende, at vi gør alt, hvad vi kan for at beskytte vores sårbare medborgere. Selvtest er endnu et værktøj, vi tager i brug for at holde smitten ude af sygehusene. De har jo den store fordel, at man hurtigt får svar. Derfor kan medarbejdere på sygehusene tage en selvtest før de begynder arbejdsdagen og dermed bidrage til at holde smitten fra døren. Snart vil pårørende også få mulighed for at tage en selvtest lige inden de besøger deres kære.

Statens Serum Institut vurderer, at daglige selvtest af personale, der arbejder med særligt sårbare er relevant i den nuværende epidemiologiske situation med omikron. Brug af selvtest vil mindske risikoen for smitte fra personer, herunder vaccinerede som endnu ikke har symptomer. Statens Serum Instituts anbefalinger om selvtest er beskrevet i Sundhedsstyrelsens retningslinjer for håndtering af COVID-19 i sundhedsvæsenet.
Selvtest er allerede taget i brug i ældreplejen, på det sociale område samt på skoler og dagtilbud. Opfordring om daglige test gælder også medarbejdere på sundhedsområdet, hvor ordningen bliver udrullet i samarbejde med Danske Regioner og regionerne. Tilbuddet om daglige selvtest er et supplement til eksisterede PCR-testordninger, som allerede findes på sygehusene. Indsatsen implementeres gradvist med fokus på de afdelinger, der har størst behov og tilpasses regionalt.
Der vil i starten af det nye år blive igangsat et fagligt arbejde i regi af Sundhedsstyrelsen med henblik på at udarbejde en samlet vurdering af tilrettelæggelse af testindsatsen i sundhedsvæsnet, hvor der både tages hensyn til arbejdsgange og en fortsat effektiv smittehåndtering, hvor særligt sårbare borgere beskyttes.
Selvtest bliver givet til følgende grupper i sundhedsvæsenet

Dagligt til personale på sygehuse mv., uanset vaccinationsstatus
Besøgende på sygehuse mv., uanset vaccinationsstatus. Ordningen vil gælde fra uge 3, hvor der er selvtest på lager. Indtil henvises besøgende til det landsdækkende net af faste steder."
"1642169212-120","https://sum.dk/nyheder?categorizations=9819&page=10","Forlængelse af skærpede tiltag","https://sum.dk/nyheder/2021/januar/2801-forlaengelse-af-skaerpede-tiltag","Smittetallene i Danmark fortsætter med at falde, ligesom der er en forbedring ift. det samlede niveau af indlæggelser. Det er dog fortsat vanskeligt at forudsige, hvordan smittespredningen vil udvikle sig resten af vinteren 2021.
Der ses fortsat en tiltagende andel af de sekventerede prøver med virusvarianten cluster B.1.1.7, ligesom også andre virusvarianter er konstateret i Danmark. Sundhedsmyndighederne vurderer, at B.1.1.7. er markant mere smitsomme end tidligere kendte COVID-19-varianter i Danmark. Smitten med cluster B.1.1.7 ser således ud til at stige på trods af de nuværende tiltag og restriktioner.
Indsatsgruppen, herunder sundhedsmyndighederne, vurderer fortsat, at B.1.1.7-virusvarianten udgør en særlig risikofaktor for epidemikontrollen. Samtidig er vinteren en årstid, hvor virus typisk har gode betingelser for at sprede sig. Den gunstige udvikling i de overordnede smittetal kan potentielt vende igen til stigende smitte under gældende tiltag i en situation, hvor B.1.1.7 bliver den dominerende variant.
På baggrund af den forsatte fremvækst i B.1.1.7-varianten og usikkerheden om udviklingen i den kommende tid og indvirkningen på den samlede smitteudbredelsen vurderes risikoniveauet til at være 5 nationalt og for alle regioner.
På den baggrund anbefaler Indsatsgruppen, herunder sundhedsmyndighederne, at fastholde alle gældende skærpede nationale tiltag i løbet af februar.
Regeringen har valgt at følge Indsatsgruppens anbefalinger.
På den baggrund forlænges de skærpede tiltag. Det indebærer, at alle tiltag og restriktioner i Danmark foreløbigt gælder til og med 28. februar 2021:

Alle skærpede nationale tiltag.
Alle tiltag for at imødegå cluster B.1.1.7.
Alle øvrige nationale tiltag for begrænse smitte med COVID-19.

Desuden forlænges de skærpede tiltag for rejser også til den 28. februar.
Mens alle tiltag og restriktioner forlænges til og med 28. februar 2021, vil det blive vurderet, om der er mulighed for, at de mindste klasser vil kunne komme tidligere tilbage til skolen.
Den fulde oversigt over alle tiltag og restriktioner kan findes på www.coronasmitte.dk
Hjælpepakkerne søges forlænget parallelt med de skærpede tiltag.
Læs mere i pjecen ”Forlængelse af skærpede restriktioner”
Læs Statens Serum Institus seneste risikovurdering her"
"1642169442-207","https://sum.dk/nyheder?categorizations=9819&page=1","Der indføres midlertidigt testkrav forud for indrejse","https://sum.dk/nyheder/2021/december/der-indfoeres-midlertidigt-testkrav-forud-for-indrejse-","Indrejsereglerne skærpes yderligere, så der fra den 27. december 2021 gælder et generelt krav om, at alle der rejser ind i Danmark, skal være testet med en PCR-test (72 timer før indrejse) eller hurtigtest (48 timer før indrejse). Kravet gælder også for vaccinerede personer, men ikke for tidligere smittede. Dog kan personer med bopæl i Danmark selv vælge, om de tager en test i udlandet inden de rejser ind i Danmark, eller om de tager en test op til 24 timer efter indrejse.
Der gælder desuden undtagelser for visse grupper af personer, f.eks. for børn, personer med bopæl i grænselandet, indrejsende fra Sverige i transit fra Bornholm uden ophold i Sverige, indrejsende med henblik på godstransport og personer i transit gennem Danmark, som udrejser senest 24 timer efter indrejsetidspunktet (fx svenske flyrejsende der bruger Danmark som hub).
Se alle undtagelserne her: FAQ: test og isolation efter indrejse (coronasmitte.dk).
Overholder man ikke kravene, kan man blive straffet med en bøde på 3.500 kr. i førstegangstilfælde.
Kravene indføres på baggrund af en anbefaling fra Statens Serum Institut og efter indstilling fra Epidemikommissionen, som der også er enighed om i Epidemiudvalget. Skærpelsen af rejserestriktionerne indgår som led i en afbødningsstrategi, der sammen med de nationale tiltag skal bremse væksten i smittetallene.
Formålet med testkravene er at forebygge, at der kommer nye smittekæder via rejsende i den kommende periode, hvor der forventes stigende smitte med omikron globalt. Når smitten stiger globalt, stiger risikoen for import af yderligere smittekæder til Danmark fra udlandet. Desuden kan man ved at teste rejsende, før de stiger ombord på flyet, mindske risikoen for smitte på fly. Anbefalingen fra Statens Serum Institut om test af alle indrejsende, uanset vaccinationsstatus, skyldes undersøgelser, der har vist, at 1. og 2. vaccinestik giver betydeligt ringere beskyttelse imod omikronvarianten i forhold til tidligere varianter.
Tiltagene træder i kraft ved midnat natten til mandag d. 27. december 2021 og har en foreløbig varighed på 3 uger dvs. til den 17. januar 2022.
Samtidig med, at det nye generelle testkrav træder i kraft, ophæves kravet om test ved ankomsten til en dansk lufthavn fra udvalgte udenlandske lufthavne, som pt. er Hamad International Airport i Doha (DOH) og Istanbul Airport (IST)."
"1642169134-90","https://sum.dk/nyheder?categorizations=9819&page=13","De gældende nationale tiltag forlænges","https://sum.dk/nyheder/2020/november/de-gaeldende-nationale-tiltag-forlaenges","Der er fortsat et højt niveau af smitte i Danmark. I går var der smitte i alle 98 af landets kommuner. 97 kommuner havde i går mere end 20 smittede pr. 100.000 indbyggere. Derfor har myndighederne anbefalet at forlænge de tiltag til håndtering af smittespredning af COVID-19 i Danmark, som blev meldt ud den 23. oktober og med udløb den 22. november 2020. Regeringen har besluttet at følge anbefalingen.
De forlængede tiltag er:

Forsamlingsforbuddet fastholdes på max 10 personer. Der gælder dog visse undtagelser.
Forsamlingsforbuddet ved udendørs begravelser og bisættelser fastholdes på max 50 personer.
Anbefaling om max 10 personer i private hjem.
Anbefaling om social kontakt med max 10 personer.

Indsatsgruppen, herunder sundhedsmyndighederne, har foretaget en konkret vurdering af behovet for tiltagene i lyset af den aktuelle smittesituation, og de anbefaler at tiltagene forlænges.
Ifølge denne uges risikovurdering i det nationale varslingssystem vurderes det nationale risikoniveau til at være på niveau 3. Det samlede smittebillede viser, at der må forventes stigende vækst i COVID-19-smitten i Danmark og potentielt en stigning i antallet af indlagte patienter og øget belastning af sygehuskapaciteten.
Læs den nationale risikovurdering her. 
Sundhedsmyndighederne bemærker, at der både fra tidligere pandemier og under COVID-19 er betydelig dokumentation for, at forsamlinger spiller en afgørende rolle i smittespredningen. Sundhedsmyndighederne bemærker også, at der med COVID-19 er en særlig risiko for såkaldte superspredningsbegivenheder, som kan bidrage til, at epidemien kommer ud af kontrol.
Erhvervsministeriet oplyser, at ved forlængelse af restriktionerne så forlænges hjælpepakkerne tilsvarende."
"1642169200-115","https://sum.dk/nyheder?categorizations=9819&page=10","Faglig referencegruppe for COVID-19 skal vurdere genåbningen","https://sum.dk/nyheder/2021/januar/1001-faglig-referencegruppe-for-covid-19-skal-vurdere-genaabningen-","Den faglige referencegruppe for det nationale varslingssystem til håndtering af COVID-19 er sammensat af eksperter inden for medicin, epidemiologi, økonomi og samfundsforhold. Regeringen har bedt eksperterne vurdere, i hvilken rækkefølge en genåbning kan finde sted, når smittesituationen tillader det. Den faglige referencegruppe vil i deres vurdering forholde sig til tiltagenes konsekvenser for smittereduktion, samfundsøkonomi og den almindelige sundhedstilstand. Det skal samtidig vurderes, hvor meget tiltagene griber ind i den enkeltes dagligdag og trivsel. Eksperterne har holdt deres første møde om emnet onsdag den 6. januar og skal aflevere deres fulde afrapportering mandag den 11. januar. Referencegruppen afrapporterer til regeringen.
Læs det ""Det supplerende kommissorium for faglig referencegruppe for nationat varslingssystem til håndtering af COVID-19 vedrørende bidrag til vurdering af rækkefølge på genåbning"""
"1642169413-196","https://sum.dk/nyheder?categorizations=9819&page=2","Vaccinationsindsatsen intensiveres yderligere og fremrykkes","https://sum.dk/nyheder/2021/december/vaccinationsindsatsen-intensiveres-yderligere-og-fremrykkes","Myndighederne arbejder intensivt på at styrke vaccinationsudrulningen i Danmark, så de børn, der nu har modtaget invitation til første stik, og de voksne, som enten endnu ikke er vaccineret, eller som har modtaget invitation til tredje stik, hurtigt efter indkaldelse kan modtage vaccinen.
Region Hovedstaden åbnede i torsdags tre nye vaccinationscentre hos private leverandører. De nye vaccinationscentre er åbnet ved Nørreport Station, i KB Hallen og i Fælledparken. Der er på nuværende tidspunkt ledig kapacitet i Region Hovedstaden, hvilket betyder, at man kan møde op til vaccination uden tidsbestilling på de tre private vaccinationssteder, hvis man har modtaget invitation i e-Boks.
Samtidig er vaccinationsindsatsen tidligere på ugen styrket ved en aftale mellem regionerne og de praktiserende læger om, at praktiserende læger også kan vaccinere mod corona. Hvis man vælger at få sit barn vaccineret hos praktiserende læge, kan forældrene tage søskende med, så familierne kan få vaccineret alle børnene samtidig og dermed slippe for flere ture til vaccination."
"1642169105-78","https://sum.dk/nyheder?categorizations=9819&page=14","Stigende smitte får myndighederne til at forlænge og skærpe tiltag mod COVID-19","https://sum.dk/nyheder/2020/september/stigende-smitte-faar-myndighederne-til-at-forlaenge-og-skaerpe-tiltag-mod-covid-19","I 94 af landets 98 kommuner ser man smitte. 64 kommuner har haft over 20 smittede per 100.000 indbyggere de seneste 7 dage.
Der sker fortsat smittespredning i alle aldersgrupper, men særligt blandt 20-29 årige.
Derfor har myndighederne for det første besluttet at indskrænke mulighederne for at være flere end 50 personer til stede samtidig, og for det andet er det besluttet at forlænge de tiltag til håndtering af smittespredning af COVID-19 i Danmark, som blev meldt ud den 18. september til og med den 18. oktober.
Reglerne ændres, så der ikke længere gælder en generel undtagelse fra forsamlingsforbuddet på 50 personer for arrangementer, hvor deltagerne i det væsentlige sidder ned.
Der bliver dog mulighed for at afholde arrangementer, begivenheder, aktiviteter eller lignende for op til 500 deltagere, hvis de i al væsentlighed sidder ned på faste pladser med retning mod en scene, biograflærred, bane eller lignende.
Ændringen betyder i praksis, at det ikke længere vil være lovligt at afholde bryllupper, konfirmationer, fødselsdage mv. med flere end 50 deltagere, som vi kender det i dag, dvs. med stående velkomst, middag om rundborde mv. og dans. Dette skyldes, at sådanne arrangementer ikke vil leve op til de nye krav til arrangementer med mere end 50 deltagere."
"1642169409-194","https://sum.dk/nyheder?categorizations=9819&page=2","Indrejsereglerne skærpes yderligere med krav om test ved ankomst fra udvalgte lufthavne","https://sum.dk/nyheder/2021/december/indrejsereglerne-skaerpes-yderligere-med-krav-om-test-ved-ankomst-fra-udvalgte-lufthavne","På baggrund af anbefalinger fra Statens Serum Institut og Sundhedsstyrelsen samt efter indstilling fra Epidemikommissionen indfører Danmark nu yderligere skærpelser af indrejserestriktionerne. Formålet med de nye tiltag er at begrænse og forsinke smittespredningen af Omikron-virusvarianten i Danmark. Testning af indrejsende passagerer inde i lufthavne vil give vigtig viden om smittespredning og bryde smittekæder med Omikron-varianten.
For det første indføres der krav om, at alle passagerer på fly fra udvalgte lufthavne skal lade sig teste i lufthavnen. Passagerer, der ikke efterlever kravet om test, vil kunne straffes med bøde. Kravet indføres for at opspore og inddæmme mulig smitte med den nye bekymrende Omikron variant.
De udvalgte lufthavne er i første omgang:

Hamad International Airport, Doha
Dubai International Airport

Disse to lufthavne har mest transit fra de berørte lande i det sydlige Afrika. Yderligere lufthavne kan komme til senere.
For det andet ændres kravet om isolation og test efter indrejse fra de røde lande, således at man skal lade sig teste og isolere, hvis man inden for 10 dage forud for indrejse i Danmark har haft ophold i et land, som på opholds- eller indrejsetidspunktet er kategoriseret rødt.
Følgende lande blev røde d. 27. november:

Sydafrika
Lesotho
Eswatini
Mozambique
Zimbabwe
Botswana
Namibia

Følgende lande blev røde d. 29. november:

Angola
Malawi
Zambia

For det tredje ændres tidspunktet for, hvornår en negativ PCR-test kan ophæve isolation. Med ændringen kan man efter en negativ PCR–test, som er foretaget tidligst på dag 6 efter indrejse til Danmark, ophæve isolationen.
Den fjerde ændring indebærer en nedsættelse af længden af gyldige immunitetspas efter tidligere smitte fra tolv måneder til 180 dage, svarende til seks måneder, ved indrejse i Danmark. Herudover vil også børn i alderen 15 år og opefter skulle fremvise coronapas ved indrejse for at være undtaget restriktioner. Dermed nedsættes aldersgrænsen for, hvornår man er undtaget fra 16 til 15 år. På den måde ensrettes kravene til coronapasset, som blev genindført den 12. november."
"1642169120-84","https://sum.dk/nyheder?categorizations=9819&page=13","COVID-19: Indsatser på Vestegnen for at bringe smittespredningen under kontrol","https://sum.dk/nyheder/2020/november/covid-19-indsatser-paa-vestegnen-for-at-bringe-smittespredningen-under-kontrol","Den seneste tid er der set udbredt smitte med COVID-19 i kommunerne Albertslund, Brøndby, Glostrup, Hvidovre, Høje-Taastrup, Ishøj, Rødovre, Vallensbæk, Ballerup, Herlev og Gladsaxe kommune.
Se Statens Serum Institut seneste opgørelse over COVID-19 situationen på Vestegnen.
Sundheds- og ældreministeren, sundhedsmyndighederne og Københavns Vestegns Politi har i dag holdt møde med borgmestrene i de berørte kommuner om lokale indsatser for at begrænse smittespredningen.
På mødet blev følgende indsatser besluttet:
Etablering af en taskforce til håndtering af smitte på Vestegnen

Der etableres en taskforce til håndtering af det aktuelle smitteudbrud på Vestegnen og i de tilstødende kommuner.
Taskforcen ledes af Styrelsen for Patientsikkerhed, og består derudover af repræsentanter fra Statens Serum Institut, Sundhedsstyrelsen, Rigspolitiet, Beskæftigelsesministeriet, integrationsmyndighederne, KL og kommunale repræsentanter med kendskab til lokalområdet.
Hvis taskforcen vurderer, at der skal iværksættes mere indgribende tiltag, herunder tiltag, der kræver ændret central regulering, rejser taskforcen dette over for Indsatsgruppen.
Taskforcen skal bistå de berørte kommuner i at intensivere den lokale og opsøgende indsats til højeste niveau.

Styrket indsats på tværs af myndigheder og skole- og uddannelsesområdet

Sikre vidensdeling på skole- og uddannelsesområdet på tværs af kommunerne.
Øget vejledning fra myndighederne om inddæmning af smitte på ungdomsuddannelser.
Øget fokus på hygiejneindsatsen, herunder klare retningslinjer for rengøring på grundskoler og ungdomsuddannelser.

Styrket opsporing og isolationsindsats

Samarbejde mellem de lokale myndigheder og Styrelsen for Patientsikkerhed om en styrket udgående og opsøgende indsats med henblik på effektiv opsporing og isolation.
Intensivere informationen om konkrete smitteudbrud fra Styrelsen for Patientsikkerhed til kommunerne.

Styrket politimæssig kontrol- og tilsynsindsats

Politiet intensiverer den politimæssige indsats med at håndhæve de nationale tiltag i forhold til blandt andet forsamlingsforbud, åbningstider på restauranter, barer, cafeer mv., forbud mod salg af alkohol efter kl. 22.

Intensiveret testindsats

Der vil være en øget testtilstedeværelse på Vestegnen. Region Hovedstaden har i denne uge mobile testenheder i Glostrup, Ballerup, Taastrup og Albertslund.
De mobile testenheder sættes ind, hvor der vurderes at være behov lokalt. Dette sker på baggrund af smittetallenes udvikling og en løbende dialog mellem de berørte kommuner, Styrelsen for Patientsikkerhed og regionen.
Målsætningen er, at alle, der ønsker det, bliver testet i de berørte kommuner.

Målrettet og massiv informationsindsats

Sundhedsmyndighederne og de lokale myndigheder intensiverer deres informationsindsats målrettet bl.a. forskellige etniske miljøer, forskellige aldersgrupper m.v. om bl.a. tilbud om test, isolation og opsporing.

Etablering af en flyrejsepakke

Rejsepakken skal intensivere informationsindsatsen i lufthavnene og sikre, at passagerer, der ankommer i dansk lufthavn informereres grundigt på relevante sprog, for at flest mulige lader sig teste, inden de forlader lufthavnen.
Dette skal supplere gældende krav om, at personer fra højrisikolande, der rejser ind i Danmark med et anerkendelsesværdigt formål, herunder arbejdstagere, skal fremvise en negativ COVID-19-test foretaget senest 72 timer før indrejsetidspunktet, når de passerer grænsen.

Sundhedssektor og ældrepleje

Besøgsrestriktioner på alle plejehjem opretholdes fortsat.
Tilsvarende opretholdes besøgsrestriktioner på sygehusene."
"1642169411-195","https://sum.dk/nyheder?categorizations=9819&page=2","De praktiserende læger skal hjælpe med covid-vaccination i hele landet","https://sum.dk/nyheder/2021/december/de-praktiserende-laeger-skal-hjaelpe-med-covid-vaccination-i-hele-landet","Der skrues i øjeblikket voldsomt op for den danske vaccinationsindsats, så flere danskere hurtigt kan modtage både 1., 2., og 3. stik.
Sundhedsmyndighederne har besluttet at inddrage de alment praktiserende læger i vaccinationsudrulningen, så de kan vaccinere i deres klinikker.
På den baggrund har Danske Regioner og Praktiserende Lægers Organisation (PLO) nu sikret, at man udover at få sin covid-19 vaccination i ét af de regionale vaccinationscentre, også kan blive vaccineret i almen praksis.
Allerede i fredags blev der i Region Hovedstaden indgået en aftale med PLO om vaccination mod covid-19 i almen praksis, og tilsvarende aftaler ventes indgået i de øvrige fire regioner inden udgangen af i dag. Vaccinationerne hos de praktiserende læger forventes at gå i gang i løbet af næste uge.
Sundhedsminister Magnus Heunicke siger:

Vi inddrager de praktiserende læger i covid-19 vaccinationen i hele landet for at udnytte den tilgængelige vaccinationskapacitet i vores samfund bedst muligt. Målet er at skabe et værdifuldt supplement til vaccination i de regionale vaccinationscentre, så vi kan få ventetider på vaccination ned og skabe en ekstra indgang til vaccination for både børnefamilien og voksne, der skal have 1., 2. eller 3. stik.

Direktør i Sundhedsstyrelsen Søren Brostrøm siger:

Vi har brug for alle kræfter for at sikre tempo i vaccinationsindsatsen. De praktiserende læger og deres personale er vant til opgaven med bl.a. børnevaccinationsprogrammet, og mange stoler på den rådgivning, de får fra deres læge. Det er derfor glædeligt, at vi nu får mulighed for at inddrage de praktiserende læger meget mere aktivt i vaccinationsopgaven. Det forpligter alle parter, og jeg håber, at alle landets praktiserende læger går meget aktivt ind i opgaven.

Formand for Praktiserende Lægers Organisation Jørgen Skadborg siger:

Det er en glæde for mig, at vi i almen praksis kan bidrage til at få vaccineret så mange som muligt så hurtigt som muligt. Praktiserende læger og vores personale har i forvejen stor erfaring med at vaccinere børn og ældre i et trygt og nært tilbud, fx i børnevaccinationsprogrammet og mod influenza.

Formand for Danske Regioner Stephanie Lose siger:

Det er godt, at de alment praktiserende læger nu kan indgå i indsatsen sammen med de mange regionale medarbejdere, der i forvejen løfter den store opgave at få danskerne vaccineret. Vaccinationerne er vigtige for, at vi alle kan være med til at mindske den aktuelle belastning på sundhedsvæsenet.

Ordningen omfatter alle patienter over 5 år, der skal have 1., 2. eller 3. stik. I Region Sjælland omfatter aftalen dog alene de 5-15-årige.
 Det er frivilligt for den enkelte praktiserende læge, om vedkommende vil deltage. Man vælger selv, hvilken af de vaccinerende læger man vil vaccineres hos – det behøver ikke være hos patientens egen læge. 
 
 Alle fem regioner arbejder på at gøre en oversigt tilgængelig på deres hjemmesider over, hvilke praktiserende læger i regionen, der tilbyder vaccination mod covid-19, ligesom parterne opfordrer alle praktiserende læger til at sørge for, at det fremgår af klinikkens hjemmesider, om der tilbydes vaccination mod covid-19 og til hvilke grupper, der gives vaccination.
Det opfordres derfor til, at borgere holder sig orienteret på regionens hjemmeside, hvor der vil blive lagt information ud om tilbuddet og hvilke praksis, der deltager.
Parterne involveret i den danske vaccinationsudrulning arbejder intenst på at opskalere vaccinationskapaciteten. Indsatsen handler i høj grad om at skaffe mere personale til at vaccinere, ligesom der arbejdes på at inddrage flere aktører i udrulningen."
"1642169425-201","https://sum.dk/nyheder?categorizations=9819&page=2","Krav om test ved ankomst fra Istanbuls internationale lufthavn","https://sum.dk/nyheder/2021/december/krav-om-test-ved-ankomst-fra-istanbuls-internationale-lufthavn","På baggrund af anbefalinger fra Statens Serum Institut og Sundhedsstyrelsen samt efter indstilling fra Epidemikommissionen indførte Danmark den 2. december 2021 krav om, at alle passagerer på fly fra udvalgte lufthavne skal lade sig teste i lufthavnen efter indrejse. Kravet blev indført for at begrænse og forsinke mulig smitte med den nye bekymrende Omikron-variant. Nu opdateres listen af de udvalgte lufthavne, således at Istanbul Airport (IST) tilføjes, mens Dubai International Airport udgår. Ændringen sker i lyset af rejsemønstre og transitmuligheder fra lande i det sydlige Afrika, samt da flyvninger mellem Dubai og de berørte afrikanske lande er indstillet.
Der vil fortsat kræves test for passagerer der indrejser fra Hamad International Airport i Doha. Passagerer, der ikke efterlever kravet om test, straffes med bøde på 3.500 kr. i førstegangstilfælde.
De berørte lufthavne er således:

Hamad International Airport i Doha
Istanbul Airport (IST) i Istanbul

Yderligere lufthavne kan blive omfattet senere.
Den røde sikkerhedsventil er fortsat i kraft for følgende 10 lande i det sydlige Afrika, hvorfra der gælder skærpede rejserestriktioner:

Sydafrika
Lesotho
Eswatini
Mozambique
Zimbabwe
Botswana
Namibia
Angola
Malawi
Zambia

Formålet med tiltagene er at begrænse og forsinke smittespredningen af Omikron-varianten i Danmark. Testning af indrejsende passagerer inde i lufthavnen vil samtidig give vigtig viden om smittespredning og medvirke til at bryde smittekæder med Omikron-varianten."
"1642169030-50","https://sum.dk/nyheder?categorizations=9819&page=17","Direktør for Testcenter Danmark er fundet","https://sum.dk/nyheder/2020/maj/direktoer-for-testcenter-danmark-er-fundet-","Sundheds- og Ældreministeriet styrker nu ledelsen af det nye Testcenter Danmark markant. Det sker, når direktør Anne Marie Vangsted, der i dag leder Styrelsen for Patientsikkerhed, vil overtage ledelsen af Testcenter Danmark. 
Per Okkels, departementschef i Sundheds- og Ældreministeriet, siger:

Testcenter Danmark er en helt afgørende krumtap i den brede strategi for COVID19-test i den danske befolkning, som regeringen har besluttet. Det kræver en meget erfaren og processikker hånd, og det har Anne Marie Vangsted. At få hende ved roret efter en meget hurtig opstart af Testcenter Danmark vil sikre den sikre eksekvering, som vi har behov for, når mange tusinder af test skal håndteres – samtidig med, at den nye organisation skal bygges op. Derfor er det også vigtigt og glædeligt, at hun har sagt ja til at overtage opgaven meget hurtigt.

Allerede på mandag 18. maj starter Anne Marie Vangsted i sin nye rolle som direktør for Testcenter Danmark. 
Anne-Marie Vangsted siger:

Det er en ekstremt vigtig og udfordrende opgave, som Testcenter Danmark udfører – og den rolle vil blive stadig vigtigere i den kommende tid, hvor vi genåbner samfundet. Som borgere skal vi have en nem og ukompliceret adgang til at blive testet for COVID-19. Og som samfund er det afgørende, at sundhedsmyndighederne kan følge smittens udvikling, så der kan reageres rettidigt. Det glæder jeg mig til at bidrage til.

I sin kapacitet af leder af Testcenter Danmark vil Anne Marie Vangsted indgå i direktionen på Statens Serum Institut, hvor testcentret har til huse. 
Ole Jensen, konstitueret direktør på SSI, siger:

Vi er på SSI utroligt glade for at få så stærk en profil til at lede Testcenter Danmark. Vi har inden for meget kort tid opbygget en diagnostisk kapacitet til at kunne teste op mod 10.000 borgere om dagen – og Anne-Marie Vangsteds vigtige rolle bliver at sikre den udbredte testning, der er grundlaget for den danske teststrategi.

Anne-Marie Vangsted er uddannet cand.pharm. og har en lang og relevant faglig og ledelsesmæssig karriere i bl.a. Lægemiddelstyrelsen, Sundhedsstyrelsen og senest som direktør for Styrelsen for Patientsikkerhed. 

Den nuværende enhedschef i Styrelsen for Patientsikkerhed, overlæge Anette Lykke Petri, bliver konstitueret som direktør for styrelsen. 
Kontaktinfo:
Sundheds- og Ældreministeriets presse- og kommunikationschef Christian Lehmann på tlf. 2680 4026"
"1642169435-204","https://sum.dk/nyheder?categorizations=9819&page=1","Retten til hurtig udredning og udvidet frit sygehusvalg suspenderes midlertidigt på det somatiske område","https://sum.dk/nyheder/2021/december/retten-til-hurtig-udredning-og-udvidet-frit-sygehusvalg-suspenderes-midlertidigt-paa-det-somatiske-omraade","Epidemiens udvikling kalder på at give regionerne de bedst mulige rammer til at udnytte sygehuskapaciteten og prioritere patienter med livstruende og akutte sygdomme. Derfor er det besluttet at suspendere retten til hurtig udredning og udvidet frit sygehusvalg på det somatiske område midlertidigt i en periode på foreløbigt 4 uger fra ikrafttrædelsestidspunktet.
Det sker efter, at regeringen har bedt Epidemikommissionen vurdere behovet for en midlertidig suspension. Epidemikommissionen har bl.a. indstillet, at der gives mulighed for at indføre midlertidige begrænsninger af visse rettigheder på det regionale sundhedsområde ved at give regionerne ret til at se bort fra tidsfrister i regler vedrørende udrednings- og behandlingsretten på det somatiske område.
Sundhedsminister Magnus Heunicke siger:

”Vi ser ind i en tid, hvor indlæggelsestallene forventes at stige som følge af den voldsomme stigning i smitte med omikron. Det rette at gøre i den situation er at suspendere udrednings- og behandlingsretten for en periode, så regionerne sikres de bedste muligheder for at prioritere patienter med akutte og livstruende sygdomme ud fra lægefaglige hensyn. I den situation er det vigtigt, at regionerne bruger den private kapacitet bedst muligt. Det er mit ministerium i dialog med Danske Regioner om. Samtidig opskalerer vi vores hospitals- og intensivkapacitet, så vi er rustet til, at der kommer flere indlagte. Det er vigtigt for mig at sige, at rettighederne kun suspenderes i en begrænset periode.”

Regionerne er allerede på nuværende tidspunkt presset på kapaciteten og udskyder en stor del af behandlingen af ikke-livstruende sygdom samt planlagte og elektive behandlinger for at kunne anvende kapaciteten til behandling af livstruede og akutte patienter (herunder covid-19 patienter). En suspension er et redskab til at understøtte regionernes prioritering af de mest akutte patientgrupper. Sundhedsministeriet er i dialog med Danske Regioner om rammer for suspensionen, herunder anvendelse af privat kapacitet til at aflaste de offentlige sygehuse.
Udrednings- og behandlingsretten har før været suspenderet under coronapandemien, og rettighederne blev genindført den 1. marts 2021 på det somatiske område. Regionerne har arbejdet for at nedbringe den behandlingspukkel, som af forskellige årsager er opstået i sundhedsvæsenet.
Suspensionen af udrednings- og behandlingsretten træder i kraft inden længe.
Regler om maksimale ventetider på kræft- og hjerteområdet gælder fortsat.
Fakta:
Retten til hurtig udredning betyder, at patienter henvist til udredning på sygehus skal være udredt inden for 30 dage, hvis det er fagligt muligt.
Patienten kan vælge at blive behandlet på et privat sygehus, hvis:

Regionen af kapacitetsmæssige årsager ikke kan tilbyde patienten udredning ved et offentligt sygehus inden for 30 dage.
Regionen ikke kan tilbyde behandling ved et offentligt sygehus inden for 30 dage. 
Det offentlige sygehus ændrer datoen for kirurgisk behandling.

 Regionen skal senest 8 hverdage efter modtagelse af henvisning eller udredning af en patient, oplyse patienten:
1) Om dato og sted for undersøgelse eller behandling.
2) Om retten til udvidet frit sygehusvalg.
3) Om patienten kan tilbydes udredning, behandling eller diagnostisk undersøgelse inden for 30 dage.
4) Om at sygehuset tilbyder at henvise patienten til et andet sygehus."
"1642169432-203","https://sum.dk/nyheder?categorizations=9819&page=1","Krav om coronapas og mundbind på sygehuse forlænges","https://sum.dk/nyheder/2021/december/krav-om-coronapas-og-mundbind-paa-sygehuse-forlaenges","På baggrund af indstilling fra Epidemikommissionen forelagde regeringen i fredags en forlængelse af de gældende krav om mundbind m.v. i sundhedssektoren og krav om coronapas på sygehuse for Folketingets Epidemiudvalg. Et flertal i Epidemiudvalget tiltrådte at reglerne forlænges som indstillet af Epidemikommissionen.
Bekendtgørelserne er derfor forlænget fra søndag den 19. december kl. 8. til og med den 15. januar.
Der er derfor fortsat krav om coronapas på sygehuse m.v. for besøgende. De hidtidige undtagelser for kravet er fortsat gældende.
Der er desuden fortsat krav om mundbind og visir i sundhedssektoren forstået som offentlige og private sygehuse og klinikker, praksissektoren og kommunale sundhedstilbud. Kravet omfatter som udgangspunkt personer over 12 år, herunder patienter, besøgende og medarbejdere.
Epidemikommissionens indstillinger kan ses her.
En samlet oversigt over restriktioner og anbefaleringer i relation til covid-19 kan ses på coronasmitte.dk"
"1642169365-177","https://sum.dk/nyheder?categorizations=9819&page=4","COVID-19 no longer categorised as a critical threat to society","https://sum.dk/nyheder/2021/september/covid-19-no-longer-categorised-as-a-critical-threat-to-society","As of today COVID-19 is no longer categorised as a disease presenting a “critical threat to society”. This means that restrictions related to this categorisation expires. The categorisation made it possible to implement restrictions such as the ban on gatherings and the requirements for coronavirus passports and face masks.
On the 27th of August, the government decided not to extend the status of COVID-19 as a disease presenting a “critical threat to society”, after involving the Professional Reference Group, the Epidemic Commission and the health authorities. This is partly due to the high vaccination uptake, and partly due to successful epidemic control.
It is the categorisation of COVID-19 as a disease presenting a “critical threat to society” that has made it possible to introduce measures such as national and local lockdowns, a ban on gatherings, the requirement of a coronavirus passport, face masks, etc.
The remaining requirement for coronavirus passports for nightlife automatically expires today.
Minister for Health Magnus Heunicke says:

It is an important milestone in our epidemic management that today COVID-19 is no longer categorised as a disease presenting a “critical threat to society”. The remaining requirement for coronavirus passports for nightlife expired at the beginning of the day.  This could only be done as we have come a long way with the rollout of vaccinations, have firm control over the epidemic, and because the entire Danish population have made an enormous effort to achieve this. The special possibilities for implementing restrictions that we have enabled using the Epidemic Act must not be the new normal in society. We will continue to closely monitor the epidemic, and if there is a serious development that threatens our control of it in Denmark, we are prepared to act quickly again. “A disease presenting a critical threat to society is one that is dangerous to public health, where the spread causes or risks causing serious impact to important societal functions.

In order to be categorised as presenting a “critical threat to society”, a disease must be defined as a disease dangerous to public health by the Danish Health Authority. This means that the Danish Health Authority considers the disease to be particularly contagious, have a high mortality rate, or could cause serious or permanent injuries. COVID-19 continues to be a disease dangerous to public health.
 
 Whether a disease dangerous to public health should be categorised as posing a “critical threat to society” is a political decision made by the government by issuing an executive order. The executive order can apply for up to six months at a time.
The government’s decision to categorise a disease as presenting a “critical threat to society” is subject to parliamentary debate. The question of categorising the disease as such must therefore first be submitted to the Danish Parliament’s Epidemic Committee, together with a recommendation from the Epidemic Commission. If a majority of the Danish Parliament’s Epidemic Committee disagree with the disease being categorised as presenting a “critical threat to society”, the government cannot issue the order. 
Read more about the Epidemic Commission here. 
Only restrictions that presuppose a disease as being categorised as dangerous to public health can be maintained or established, even though COVID-19 is no longer categorised as posing a “critical threat to society”.
Therefore, things such as restrictions on entry into Denmark and contact tracing will continue. The Danish Patient Safety Authority will also continue to be able to make decisions on local lockdowns and local restrictions on visiting, etc. And municipalities continue to be responsible for making voluntary isolation facilities available for citizens infected with COVID-19 or waiting for test results, and otherwise eligible recipients of the offer.  
 
Read examples of the legal basis for selected restrictions here (in Danish)."
"1642169171-103","https://sum.dk/nyheder?categorizations=9819&page=11","Regeringen og regionerne indgår aftale om 50.000 daglige hurtigtest til danskerne","https://sum.dk/nyheder/2020/december/regeringen-og-regionerne-indgaar-aftale-om-50000-daglige-hurtigtest-til-danskerne","Det er Falck, der på vegne af regeringen og regionerne står for at udføre de 50.000 daglige hurtigtest – også kaldet antigentest –  som et led i smitteopsporingen. De tester ved Falcks teststationer, trafikknudepunkter, butikscentre og lignende.
Stephanie Lose, formand for Danske Regioner, siger:

Det er en rigtig god aftale, som vi i regionerne er stolte af at have indgået på rekordfart, efter sundhedsmyndighederne i går meldte ud at hurtigtest kan bruges som supplement til de PCR-test, der bruges i det offentlige. Aftalen er desuden endnu et eksempel på, at vi i det offentlige inddrager private kræfter for at skabe det bedste grundlag for en god og effektiv smitteopsporing i Danmark.

Sundheds- og Ældreminister Magnus Heunicke siger:

Smitten i Danmark er for høj, og den udvikler sig for hurtigt i alle fem regioner. Derfor tager vi nu hurtigtest i brug som supplement til den i forvejen åbne og brede testindsats. De nye hurtigtest er mindre sikre end PCR-test, men deres styrke er til gengæld, at de giver svar på meget kort tid. Det betyder, at vi kan bryde flere smittekæder.

Aftalen om 50.000 daglige test er indgået, efter sundhedsmyndighederne i går meldte ud, at hurtigtest skal bruges som supplement til de PCR-test, som bruges i det offentlige. Sundhedsmyndighederne vil komme med konkrete anbefalinger til, hvor hurtigtest kan gøre bedst nytte i den videre epidemikontrol, og de vil følge området tæt.

Flere aftaler med private virksomheder er sandsynligvis på vej
Test er gratis, når det sker som led i offentlig smitteopsporing
Det er gratis at blive testet af Falck, når det sker som led i den offentlige smitteopsporing. 
Hurtigtestene er et supplement til test i det offentlige, der forsat finder sted i testcentrene via TestCenter Danmark, på hospitalerne og i de regionale mobile testenheder. Man kan finde nærmere informationer på Falcks hjemmeside.
Sundhedsstyrelsen fraråder fortsat brugen af hurtigtest hos personer, der har symptomer eller er nære kontakter, da disse personer fortsat bør testes med PCR-test i offentligt regi. 
Analysen af testen sker med det samme, når borgeren bliver testet. Derfor vil man kunne få svaret på stedet efter omkring 15 minutter. Leverandøren giver samtidig besked om positive svar til Styrelsen for Patientsikkerhed. De kontakter herefter nære kontakter med henblik på, at de kan blive testet i testcentrene.

Aftalen løber foreløbigt til den 4. januar 2021. Kontrakten giver dog mulighed for, at aftalen kan forlænges."
"1642169148-94","https://sum.dk/nyheder?categorizations=9819&page=12","Regeringen præsenterer Danmarks vaccinationsplan mod COVID-19","https://sum.dk/nyheder/2020/november/regeringen-praesenterer-danmarks-vaccinationsplan-mod-covid-19","De første vacciner, Danmark modtager, vil blive prioriteret til udvalgte grupper med øget risiko for et alvorligt forløb af COVID-19 og frontpersonale på sundheds- og omsorgsområdet.
Der vil blive etableret vaccinationscentre i hele landet, og i takt med at flere vacciner modtages, vil flere befolkningsgrupper blive tilbudt vaccination. Alle befolkningsgrupper, som vaccinerne er godkendt til, vil blive tilbudt gratis vaccination.
Læs mere om planen for vaccinationsindsatsen i følgende faktaark:
Plan for vaccination af danskerne mod COVID-19
Udvikling og indkøb af COVID-vacciner i EU 
Solidt grundlag for vaccinationsindsatsen  
Øget smitte i kommuner i Hovedstadsområdet
Smitten med COVID-19 i Danmark er stigende, særligt i en række kommuner i og omkring Hovedstadsområdet.
Indsatsgruppen, herunder sundhedsmyndighederne, har udarbejdet en ny risikovurdering for uge 48. Indsatsgruppen vurderer i risikovurderingen, at der er behov for særlig opmærksomhed på Hovedstadsområdet, hvor kombinationen af et højt smitteniveau, befolkningstæthed og årstiden indebærer en særlig risiko for at smitten hurtigt eskalerer.
Se national og regional risikovurdering for uge 48
 På den baggrund iværksættes her og nu:

Opskalering og målrettet test med testenheder tæt på borgerne.
Task-force ledet af Styrelsen for Patientsikkerhed, som skal bistå de berørte kommuner i at intensivere den lokale og opsøgende indsats, udvides fra de nuværende 11 kommuner i og omkring Vestegnen til at omfatte 17 kommuner i Hovedstadsområdet."
"1642169343-170","https://sum.dk/nyheder?categorizations=9819&page=5","The Danish government will not extend the categorisation of Covid -19 as a disease presenting a “critical threat to society” in Denmark","https://sum.dk/nyheder/2021/august/the-danish-government-will-not-extend-the-categorisation-of-covid-19-as-a-disease-presenting-a-%e2%80%9ccritical-threat-to-society%e2%80%9d-in-denmark","The decision not to extend covid-19’s status as a disease presenting a “critical threat to society” has been taken with the involvement of the Professional Reference Group, the Epidemic Commission and the .
Minister for Health Magnus Heunicke states:

The epidemic is under control and we have record high vaccination numbers. Therefore, on September 10th, we can discontinue some of the special legal measures we had to introduce in the fight against Covid-19. The government has promised not to retain these measures any longer than necessary, and this is where we are now. However, although we are in a good place now, we have not reached the end of the epidemic. Therefore, the government will not hesitate to act quickly if the pandemic once again threatens critical functions in our society.

Covid-19’s categorisation as a disease presenting a “critical threat to society” is what made it possible to introduce a number of those special legal measures we have applied for dealing with Covid-19 within Danish society, such as a ban on gatherings, and the requirements of a coronavirus passport and face masks.
When the categorisation expires, a number of provisions of the Epidemic Act will no longer apply. This means, among other things, that the remaining restrictions in the reopening agreement from June 2021 will end, as there will no longer be a legal basis for maintaining them. Specifically, this encompasses the requirement for coronavirus passports in order to enter nightclubs and discos."
"1642169018-45","https://sum.dk/nyheder?categorizations=9819&page=17","Stikprøveundersøgelse for antistoffer sættes i gang","https://sum.dk/nyheder/2020/maj/stikproeveundersoegelse-for-antistoffer-saettes-i-gang-","Sundheds- og ældreministeren har bedt Statens Serum Institut om at danne og lede et hurtigarbejdende ekspertudvalg, som skal opstille et samlet design for en befolkningsundersøgelse med henblik på at afdække udbredelsen af COVID-19 i Danmark. Undersøgelsen er en opfølgning på den politiske aftale om Fase 1, og de første dele af undersøgelsen kan sættes i gang i denne uge. 

Sundheds- og ældreminister Magnus Heunicke siger: 

Vi har i Danmark gennemført en omfattende udvidelse af testkapaciteten, og vi har behov for data på, hvor udbredt COVID-19 er og har har været i Danmark Derfor vil den repræsentative undersøgelse, som kan give pålidelige data for dette, l fremadrettet blive en helt central del af beslutningsgrundlaget for de sundhedsfaglige og politiske beslutninger vi i den kommende tid vil træffe som led i epidemibekæmpelsen.

Indledningsvis skal der igangsættes en pilottest. I pilottesten vil der blive testet for antistoffer i 5 ud af de 16 opstillede testtelte. Pilottesten har bl.a. til formål at give en første indikator for, hvor stor en andel af befolkningen, der har været smittet med COVID-19 samt sikre, at setuppet for stikprøverne give valide resultater. De første invitationer til pilottesten går således ud til 2.600 borgere allerede i dag (torsdag) med henblik på test fra mandag den 11. maj. 
Der skal både testes for aktuel smitte og for overstået smitte af COVID-19 
Når resultaterne af pilottesten foreligger, vil designet af undersøgelsen blive justeret på baggrund af de erfaringer, der er opnået i de indledende faser. 

På sigt vil de medvirkende i undersøgelsen blive udtrukket tilfældigt fra hele den danske befolkning på baggrund af CPR-registeret. Borgerne inviteres via e-Boks eller brev. Testene vil så vidt muligt blive foretaget på Testcenter Danmarks faciliteter, hvilket vil sige i de testtelte, der er sat op i 16 byer i Danmark.
Sundheds- og ældreminister Magnus Heunicke siger:

Jeg vil gerne opfordre alle, der modtager en invitation, til at deltage i undersøgelsen. Det er vigtigt, at vi får et retvisende billede af, hvordan epidemien har ramt Danmark. På den måde bliver vi klogere på epidemiens udvikling, hvilket er en vigtig forudsætning for, at vi kan genåbne vores samfund på en kontrolleret og tryg måde.

Det er planen, at der i undersøgelsen på sigt både indgår PCR-test, som kan bruges til at fastslå, om en person aktuelt er smittet med COVID-19, og antistoftest, som kan bruges til at fastslå, om en person har været smittet med COVID-19. Gentagne målinger af, hvor stor en del af befolkningen, der aktuelt er smittet med COVID-19, kan populært sagt beskrives som et speedometer for epidemien. Det vil sige, at PCR-test kan bruges til at måle, hvor hurtigt epidemien spreder sig i befolkningen, og om smittehastigheden skifter. Antistoftest kan benyttes som sygdommens kilometertæller. Det vil sige, at den kan måle, hvor stor en andel af befolkningen, der har været smittet indtil nu. 

På sigt vil antallet af deltagere i stikprøveundersøgelsen blive fastslagt, så resultaterne med lav statistisk usikkerhed kan estimeres på nationalt og regionalt niveau. Derudover tilstræbes det, at undersøgelsen kan afdække smitten inden for befolkningsgrupper, hvor smitten kan tænkes at variere i forhold til gennemsnittet, herunder aldersgrupper og køn samt socioøkonomisk status og etnicitet forskellig fra dansk."
"1642169337-168","https://sum.dk/nyheder?categorizations=9819&page=5","Turbo på vaccineindsatsen","https://sum.dk/nyheder/2021/august/turbo-paa-vaccineindsatsen","Danmark har aktuelt en meget høj tilslutning til Covid-19 vaccinerne, men der ses en tydelig stagnerende tendens blandt unge mellem 20-29 år og blandt beboerne i visse boligområder. Regeringen har derfor lanceret en særlig indsats målrettet borgere, som endnu ikke er vaccineret. Indsatserne sker i et samarbejde mellem regioner, kommuner og sundhedsmyndighederne.
Sundhedsminister Magnus Heunicke siger:

”Vaccinerne er vores bedste våben mod coronavirus, og høj tilslutning til vaccineprogrammet er en forudsætning for, at vi kan holde samfundet åbent, mens den smitsomme deltavariant stadig er i vores samfund. Desværre er der blandt de unge og i visse udsatte boligområder en lavere tilslutning til vaccinerne end i resten af befolkningen. Dette harmonerer ikke med regeringens målsætning om lighed i sundhed. Derfor iværksætter vi nu en særlig indsats for at få de sidste grupper med, så det bliver så nemt og trygt som muligt for alle at tage i mod en covid-19 vaccine.”

De fem initiativer udgør en ambitiøs slutspurt, der skal realisere Sundhedsstyrelsens målsætning om 90 procent af alle, der er inviteret til vaccination, har fået deres første stik inden 1. oktober. Formålet med indsatsen er at sikre høj immunitet i samfundet og minimere indlæggelser med covid-19 og senfølger.
De 5 initiativer er:

Initiativ 1: Pop-up vaccinationssteder på alle uddannelsesinstitutioner i landet
 Inden 1. oktober etableres der udkørende vaccinationstilbud på alle ungdoms- og videregående uddannelser i hele landet. Indsatsen starter de steder, hvor behovet er størst.
Initiativ 2: Pop-up vaccinationssteder i udsatte boligområder
 Inden 1. oktober etableres der pop-up-vaccinationstilbud i boligområder, hvor vaccinationstilslutningen er lav.
Initiativ 3: Drop-in uden tidsbestilling på alle vaccinationssteder
 På alle vaccinationssteder skal det være muligt at blive vaccineret uden forudgående tidsbestilling.
Initiativ 4: Udkørende vaccinationstilbud på udvalgte arbejdspladser
 Der etableres et udkørende vaccinationstilbud på udvalgte arbejdspladser, hvor der vurderes lav vaccinationstilslutning. Det kan f.eks. være arbejdspladser med mange unge.
Initiativ 5: Oplysning
 Målrettet kommunikation, kampagner og information om vaccination forstærkes. Det afdækkes yderligere, hvorfor udvalgte borgergrupper ikke lader sig vaccinere med henblik på at forstærke informationsindsatsen."
"1642169049-57","https://sum.dk/nyheder?categorizations=9819&page=16","Nu er appen smitte|stop klar til danskerne","https://sum.dk/nyheder/2020/juni/nu-er-appen-smitte-stop-klar-til-danskerne-","Med appen kan du nemt give besked til andre brugere af appen, som du har været tæt på, hvis du bliver testet positiv med ny coronavirus. Til forskel fra anden smitteopsporing kan du i appen give besked til personer, som du ikke kender, og som du derfor ikke på anden vis kan advare om, at de muligvis har været udsat for smitterisiko, så de kan blive testet. Hvis man i appen får besked om at have været tæt på en person, der er testet positiv, skal man følge Sundhedsstyrelsens anbefalinger til nære kontakter og bl.a. blive hjemme og blive testet hurtigst muligt.
Sundheds- og ældreminister Magnus Heunicke siger:

Smitteopsporing er afgørende for at bryde smittekæderne og kontrollere COVID-19 epidemien, mens Danmark genåbner. Appen smitte|stop er et digitalt værktøj, der skal fungere som et supplement til andre indsatser for kontaktopsporing og til testning, fysisk afstand og god hygiejne. Vi skal passe godt på hinanden, er her er appen et konkret værktøj, som jeg håber, at mange danskere vil vælge at bruge.

Privacy og datasikkerhed er højt prioriteret
Det har været afgørende og højt prioriteret, at den danske app lever op til alle regler og de højeste standarder for privatlivsbeskyttelse og datasikkerhed. Smitte|stop har været igennem en omfattende sikkerhedstest inden lanceringen, og appen bruger teknologi fra Apple og Google, som er udviklet med et særligt fokus på privatlivsbeskyttelse. Der er tale om helt ny teknologi i styresystemerne på mobiltelefonerne, og derfor skal du som bruger være opmærksom på, at du skal have opdateret din Iphone eller Android telefon inden smittesporingsappen kan installeres. 

Sundheds- og ældreminister Magnus Heunicke siger:

Vi bruger digitale løsninger overalt i hverdagen, og det giver god mening, at vi også bruger nye teknologier i coronaindsatsen. Men det er en forudsætning, at de digitale løsninger lever op til de højeste standarder for datasikkerhed og privatlivsbeskyttelse.

Ingen myndigheder har adgang til oplysninger om, hvem brugerne af appen har været i nærheden af, og appen lukkes i øvrigt ned og alle data slettes, når appen ikke længere er aktuel at bruge i forbindelse med COVID-19. 
Det er frivilligt at hente og bruge smitte|stop
Det er frivilligt, om man vil downloade og bruge smitte|stop. Du skal i appen selv give tilladelse til, at appen deler oplysningen med de personer, som du har været tæt på og personen kan ikke se, hvem du er, hvor eller hvornår de har været tæt på dig. Håbet er, at mange danskere vil tilvælge appen, da den kan være et vigtigt bidrag til at stoppe smittekæder. I takt med genåbningen af samfundet vil vi også i større grad kunne blive udsat for smitte fra personer, som vi ikke kender fx i bussen eller på restauranter. Jo flere, som vælger at bruge appen som et supplement i kontaktopsporingen, jo flere smittekæder kan vi få brudt tidligt og dermed holde epidemien under kontrol. 

Der er bred politisk opbakning til appen med den Politisk aftale om frivillig smittesporingsapp for COVID-19 mellem regeringen, Venstre, Radikale Venstre, Socialistisk Folkeparti, Enhedslisten, Det Konservative Folkeparti, Liberal Alliance, Alternativet og Susanne Zimmer (UFG) om principper, formål og teknologisk løsning for den danske smitteopsporingsapp.. 

Husk, at du med appen alene hjælper med at stoppe smittespredningen hos andre, som også bruger appen. Hvis du testes positiv for ny coronavirus, er det derfor vigtigt, at du også tager kontakt til familiemedlemmer, venner mv., som du ved, at du har været i nær kontakt med. Se mere i pjecen ”Til dig, der er testet positiv for ny coronavirus”.  

Smitte|stop er udviklet af Sundheds- og Ældreministeriet, Sundhedsstyrelsen, Statens Serum Institut, Styrelsen for Patientsikkerhed, Digitaliseringsstyrelsen og Netcompany. 
Kontaktinfo:
Sundheds- og Ældreministeriets pressevagt tlf.: 21 32 47 27"
"1642169274-144","https://sum.dk/nyheder?categorizations=9819&page=7","Antallet af patienter udredt for kræft i 2020 er på niveau med tidligere år","https://sum.dk/nyheder/2021/april/antallet-af-patienter-udredt-for-kraeft-i-2020-er-paa-niveau-med-tidligere-aar","Antallet af patienter udredt i kræftpakkeforløb i 2020 tyder på at være samme niveau som tidligere år. Det viser en ny rapport fra Sundhedsstyrelsen.
I rapporten fremgår det, at der i andet kvartal af 2020 skete et fald i antallet af henvisninger til kræftpakkeforløb. Sundhedsstyrelsen anslår, at faldet i andet kvartal af 2020 skyldes, at danskerne i mindre grad end normalt søgte læge under første bølge af coronaepidemien. Samtidig viser rapporten, at der var en stigning i antal patienter under udredning i pakkeforløb i andel halvdel af 2020. Det tyder derfor på, at det samlede antal patienter udredt i kræftpakkeforløb ikke var lavere for hele 2020 sammenlignet med tidligere år.
 Sundhedsminister Magnus Heunicke siger:

Det var stærkt bekymrende, at vi under den første bølge af coronaepidemien oplevede et fald i henvisninger til kræftpakkeforløb. For hele 2020 tyder det nu på, at vi kommer op på samme niveau som de foregående år blandt andet på grund af sundhedsvæsenets store indsats under hele pandemien. Sundhedsvæsenet er en helt afgørende del af det danske velfærdssamfund, og det er så vigtigt, at man husker at søge læge, når man oplever symptomer, så der hurtigt kan igangsættes behandling. Særligt når det viser sig at være en alvorlig sygdom som kræft. Sundhedsvæsenet er åbent – også under pandemien. 

8 ud af 10 udredt inden for fristen
I hele 2020 blev 80-81% af de henviste patienter til kræftpakkeforløb udredt inden for den frist, som Sundhedsstyrelsen anbefaler. Overholdelsen af Sundhedsstyrelsens forløbstider synes umiddelbart i 2020 at være på niveau med foregående år.
Sundhedsstyrelsens forløbstider skal ses som en rettesnor for standardpatientforløb. Det betyder, at der ikke er en forventning om, at alle patienter udredes inden for den anbefalede frist, da der kan være andre forhold såsom anden sygdom eller særlige ønsker fra patienten, som kan forlænge forløbstiden for patienten.
Der ses dog store regionale forskelle på forløbstiderne for forskellige kræfttyper. Derfor har Sundhedsstyrelsen på baggrund af data fra fjerde kvartal af 2020 bedt regionerne om redegørelser for udvalgte områder, hvor der ses en lav overholdelse af forløbstiderne. Det handler konkret om at:

Region Hovedstaden skal redegøre for kirurgisk behandling af kræft i prostata og kirurgisk behandling af livmoderhalskræft.
Region Sjælland skal redegøre for kirurgisk behandling af lungekræft.
Region Syddanmark skal redegøre for medicinsk behandling af kræft i blæren og kirurgisk behandling af kræft i prostata.
Region Midtjylland skal redegøre for strålebehandling af kræft i tyk- og endetarm.
Region Nordjylland skal redegøre for kirurgisk behandling af kræft i prostata.

Betydningen af anden bølge af corona i Danmark henover vintermånederne vil kunne ses i monitoreringsdata fra første kvartal af 2021. Rapporten forventes offentliggjort i slutningen af maj 2021 og vil ligeledes indeholde data for antallet af patienter udredt i kræftpakker og for overholdelsen af Sundhedsstyrelsens anbefalede forløbsfrister.
Baggrund om data
Den nationale monitorering af forløbstiderne på kræftområdet har været sat i bero i hele 2019 og 2020 grundet overgangen til nyt landspatientregister (LPR3). Det betyder, at der ikke er data fra 2019 at sammenligne med, men at seneste opgørelser er fra 2018.
Dertil skal det bemærkes, at data er opgjort anderledes i 2020 end ved tidligere udgivelsesår, og sammenligningen mellem kvartalerne i 2020 og med tidligere år skal ske med forbehold for, at opgørelsestidspunktet for 2020 er senere end normalt. Et senere opgørelsestidspunkt medfører, at flere lange patientforløb medtages, og andelen af patientforløb, som ligger inden for standardforløbstiden, kan derved påvirkes til at ligge lavere i 2020 end ved tidligere år og ligger samtidig lavere i de første kvartaler i 2020 i forhold til de sidste.
Monitoreringen af forløbstiderne på kræftområdet varetages af Sundhedsdatastyrelsen og Sundhedsstyrelsen offentliggør på baggrund heraf en national kommentering af monitoreringsdataene. Med offentliggørelse af monitoreringsrapporten på kræftområdet for 1.-4. kvartal 2020 genoptages den kvartalsvise og årlige monitorering af kræftområdet. Sundhedsstyrelsen har i rapporten fokus på kommentering af 4. kvartal 2020.
Læs hele rapporten her."
"1642169237-130","https://sum.dk/nyheder?categorizations=9819&page=9","Plan for udfasning af restriktioner","https://sum.dk/nyheder/2021/februar/plan-for-udfasning-af-restriktioner","Processen for udmelding om en mulig udfasning af restriktioner i den kommende uge kommer til at følge nedenstående plan:

Mandag d. 22. februar: Regeringen modtager den faglige indstilling fra Indsatsgruppen om, hvilke restriktioner det anbefales henholdsvis at udfase og videreføre. Folketingets partier modtager de beregninger, som Ekspertgruppen for matematisk modellering har foretaget, samt Indsatsgruppens indstilling.
Tirsdag d. 23. februar: Sundhedsministeren og justitsministeren afholder drøftelser med partilederne på baggrund af beregningerne fra Ekspertgruppen for matematisk modellering og den faglige indstilling fra Indsatsgruppen. Baggrunden for at der afholdes drøftelser så tæt på dato for udmelding er, at eksperter og myndigheders præcise faglige beregninger og indstillinger først kan foretages tæt på beslutningstidspunktet, sådan at data er mest retvisende. 
Onsdag d. 24. februar: Regeringen ønsker at melde ud om, hvorvidt der kan lempes restriktioner, og hvilke restriktioner der vil blive forlænget efter den 28. februar 2021.
Folketingets partier vil herefter blive indkaldt til drøftelser om at lægge en samlet plan for udfasning af restriktioner hen over de næste måneder. Regeringen vil lægge op til, at drøftelserne tager udgangspunkt i den overordnede prioritering for rækkefølgen i en genåbning, som anbefalet af den Faglige Referencegruppe i deres rapport fra januar.

Sundhedsminister, Magnus Heunicke, siger:

Regeringen ønsker ikke at holde samfundet lukket en dag længere end nødvendigt. Planen for genåbning bygger på, at det selvfølgelig skal være sundhedsfagligt forsvarligt, når vi lemper restriktioner. Samtidig skal genåbningen ske med størst mulig forudsigelighed om, i hvilken takt forskellige dele af samfundet vil blive åbnet igen. Derfor er de matematiske udregninger, de sundhedsfaglige indstillinger og den Faglige Referencegruppes anbefalinger helt afgørende for, at vi på en sikker måde kan åbne samfundet mest muligt op i den situation, vi står i nu. Her har eksperterne på vores universiteter bidraget med et utrolig vigtigt arbejde, så vi har så stærkt et grundlag som muligt at genåbne ud fra.

Baggrund
Ekspertgruppen for matematisk modellering – der er tilknyttet Statens Serum Institut – er i gang med at foretage beregninger af mulige scenarier for en udfasning af restriktioner.
Der regnes på scenarier for henholdsvis afgangselever på folkeskoler, herunder efterskoler, ungdomsuddannelser og voksenuddannelser; udvalgsvarebutikker, udendørs kulturinstitutioner og udendørs idræts- og foreningsfaciliteter. 
Den overordnede prioritering for rækkefølgen i en genåbning er anbefalet af den Faglige Referencegruppes rapport fra januar.
Indsatsgruppen – som bl.a. består af sundhedsmyndighederne – laver på baggrund af bl.a. beregningerne fra Ekspertgruppen for matematisk modellering og vurderinger fra den Faglige Referencegruppe under det nationale varslingssystem for COVID-19 en indstilling til regeringen om, hvilke restriktioner, de mener, er sundhedsfagligt forsvarligt er lempe."
"1642169066-63","https://sum.dk/nyheder?categorizations=9819&page=15","Nu bliver det lettere for forældre at få COVID-19 test til deres børn","https://sum.dk/nyheder/2020/juli/nu-bliver-det-lettere-for-foraeldre-at-faa-covid-19-test-til-deres-boern","Med det stående tilbud om test har det siden midten af maj været muligt for borgere over 18 år med bopæl i Danmark at bestille tid til COVID-19 tests i de hvide testtelte i Testcenter Danmark. Men for børn har det i alle tilfælde krævet en henvisning fra egen læge, og test skete kun i regi af sygehusenes testcentre. Men nu udvides mulighederne for test i Testcenter Danmark, så fx en hel familie med børn over 12 år let og hurtigt kan booke tid til alle på coronaprover.dk og blive testet i ét testcenter på én gang. Sundheds- og ældreminister, Magnus Heunicke siger: 

Vores strategi til at kontrollere COVID-19 epidemien hviler på test, opsporing og isolation. Og det er afgørende for bred testning i samfundet, at vi har en let adgang til at blive testet. At børn og unge over 12 år nu også får mulighed for at blive testet i samfundssporet er derfor en vigtig udvidelse i vores testindsats, ligesom forældres mulighed for digital booking nu gør det mere enkelt fx at få testet hele familien

Det følger af Sundhedsstyrelsens retningslinjer, at børn under 12 år fortsat testes i sygehusenes testcentre. Her er der faciliteter og personale, der er særligt uddannet til at tage sig af børn, hvor det at blive testet for COVID-19 kan være en voldsom oplevelse. Har man børn under 12 år og ønsker test, skal man derfor fortsat henvende sig til egen læge for at aftale en test. Selve tidsbestillingen til test kan dog i alle tilfælde også til børn under 12 år ske via coronaprover.dk.
I tilfælde af et positivt prøvesvar bliver man kontaktet telefonisk af Styrelsen for Patientsikkerhed inden for 48 timer og af egen læge, som giver behandlingsfaglig opfølgning. Ligesom børn eller deres forælder omvendt selv har mulighed for at ringe til lægen for at få svar. Voksne og børn over 15 år med Nem-ID har også mulighed for at se deres prøvesvar digitalt på sundhed.dk og i appen MinSundhed.
En digital visning af COVID-19 prøvesvar er på vej til forældre
Der er i dag kun lovligt at vise meget få af børns sundhedsoplysninger digitalt for forældre bl.a. om medicin og vaccination. Men Sundheds- og Ældreministeriet giver nu med en ændring i bekendtgørelsen om behandling af personoplysninger i forbindelse med tilbudt test for Coronavirussygdom 2019 (COVID-19) mulighed for, at prøvesvaret fra COVID-19 test vedrørende børn gøres tilgængeligt for barnets forældremyndighedsindehaver digitalt, herunder via sundhed.dk.
Ændringen træder i kraft den 10. juli 2020, og der arbejdes på at udvikle en visning på Sundhed.dk, som forventes at være klar til september 2020."
"1642169287-149","https://sum.dk/nyheder?categorizations=9819&page=7","Modellen for automatisk nedlukning justeres og træder i kraft fredag den 30. april","https://sum.dk/nyheder/2021/april/modellen-for-automatisk-nedlukning-justeres-og-traeder-i-kraft-fredag-den-30-april","Regeringen har med opbakning i Epidemiudvalget besluttet at tilpasse modellen for automatisk nedlukning af kommuner og sogne, som trådte i kraft den 12. april 2021. Det sker på baggrund af beslutningen om at revurdere modellen for automatisk nedlukning i genåbningsaftalen per den 15. april 2021. Tilpasningerne af modellen er blevet til i dialog med eksperter fra Den Faglige Referencegruppe og bakkes op af Epidemikommissionen.
Nedlukning af sogne
I den automatiske model for nedlukning af kommuner og sogne justeres grænserne for, hvornår et sogn eller kommune skal lukke ned, så de i højere grad afspejler smitteniveauet på landsplan.
Kommunalbestyrelsen er forpligtet til at lukke et sogn, når både incidens, antallet af smittetilfælde de sidste syv dage, og positivprocenten overstiger et fastsat niveau. Grænserne for nedlukning justeres for sogne således:

Incidensgrænsen hæves fra 400 til 500 smittede med COVID-19 pr. 100.000 borgere pr. uge.
Positivprocenten hæves fra 2 til 2,5 procent eller mere.
Antallet af smittetilfælde fastholdes på 20 registrerede smittetilfælde i alt de sidste syv dage.

Når alle tre ovenstående kriterier er opfyldt, er kommunalbestyrelsen forpligtet til at lukke alle grundskoler, SFO’er og klubtilbud, ungdoms- og voksenuddannelsesinstitutioner på Børne- og Undervisningsministeriets område. Institutioner der udbyder voksenuddannelser på Udlændinge- og Integrationsministeriets område. Samt lokaler og lokaliteter, hvor der udøves kulturaktiviteter, og lokaler, hvor der udøves-, idræts-, fritids-, og foreningsaktiviteter på Kulturministeriets område.
Nedlukning af kommuner
Ligeledes hæves incidensgrænsen for nedlukning af kommuner fra 200 til 250 (testkorrigeret) smittede med COVID-19 pr. 100.000 borgere. Det betyder, at kommunalbestyrelsen er forpligtet til at meddele påbud om lukning af samme institutioner og tilbud, som de er forpligtet til ved lukning af et sogn, når incidensen overstiger 250.
Derudover gælder fortsat, at videregående uddannelser, liberale serviceerhverv, serveringssteder, storcentre og indkøbscentre, udvalgsvarebutikker, forlystelsesparker mv. samt stormagasiner, arkader og basarer, også lukkes, når incidensgrænsen for en kommune overskrides.
Større fleksibilitet ved nedlukning af sogne og kommuner
Samtidig ændres modellen, så Styrelsen for Patientsikkerhed i samarbejde med kommunen i tilfælde af lokal nedlukning af et sogn eller hele kommunen vurderer om nogle institutioner kan genåbne hurtigere.
Ved nedlukning af et sogn eller en kommune, vil konkrete skoler, institutioner og lokaler og lokaliteter, som vurderes ikke at være i nærliggende fare for påvirkning af smitte, kunne genåbnes hurtigere.
Det kan for eksempel være, hvis institutioner omfattet af nedlukningen er beliggende i andre bysamfund uden særlig interaktion med det smitteramte område, og der har været iværksat en skærpet testindsats. Eller hvis smitten på anden måde vurderes at være afgrænset i sognet eller kommunen.
Vurderingen af, hvorvidt nogle institutioner kan undtages fra nedlukning kan iværksættes umiddelbart efter nedlukningen.
Bedre muligheder for undervisning af børn og unge ved nedlukning
For at sikre læring og trivsel for elever i sogne og kommuner med langvarig nedlukning, indføres der nye tiltag for at skoler, uddannelsesinstitutioner og klubtilbud kan gennemføre undervisning under særlige forholdsregler. Disse vil gælde for institutioner, der har været lukket i mere end 2 uger over de seneste 4 uger.
Undervisning vil i disse tilfælde indebære:

Begrænset fremmøde: Makimalt 50 procent fremmøde på skolen, uddannelsesinstitutionen mv.
 
 Fremmødebegrænsningen vil ikke omfatter elever, der er undtaget fra nedlukning, herunder sårbare elever og elever i nødpasning.
 
 
Daglige test: Elever, kursister mv. fra og med 12 år testes dagligt fremfor to gange om ugen.
 
 Testene følger i øvrigt testmodellen for den pågældende institution, dvs. at der i grundskoler ekskl. efterskoler mv. vil være tale om en kraftig opfordring til test, mens der på ungdoms- og voksenuddannelserne vil være tale om et krav om test.
 
 
Mindre grupper: Anbefaling om undervisning i mindre grupper (max 15 elever) i grundskoler.
Afstand: Anbefaling om at holde 1-2 meters afstand på ungdoms- og voksenuddannelserne.

Endeligt sikres der øgede muligheder for udeundervisning i alle sogne og kommuner, der er nedlukket."
"1642169051-58","https://sum.dk/nyheder?categorizations=9819&page=16","Styrkelse af patientforeningers rådgivning under COVID-19","https://sum.dk/nyheder/2020/juni/styrkelse-af-patientforeningers-raadgivning-under-covid-19-","Mange patient- og pårørendeforeninger har oplevet en markant øget efterspørgsel på deres rådgivning under COVID-19. Det gjaldt både i begyndelsen af epidemien, men især også i forbindelse med den gradvise genåbning af samfundet. Henvendelserne spænder bredt og omhandler både de særlige risici ved COVID-19 for visse patientgrupper og det mentale pres, der f.eks. ligger i at være udsat, isoleret og bekymret for sit eget og sine næres helbred. Nogle foreninger har meldt om en stigning i antallet af henvendelser på flere hundrede procent under COVID-19. Sundhed- og ældreminister Magnus Heunicke siger:

Patient- og pårørendeforeningerne har ydet en uvurderlig stor indsats under coronaepidemien, hvor især mennesker med kroniske sygdomme har været bekymrede og efterspurgt målrettet information. Det arbejde støtter vi nu med 13 millioner kr., så vi også fremadrettet kan understøtte det arbejde foreningerne udfører og styrke patienters og pårørendes adgang til hjælp og vejledning under og i tiden efter COVID-19.



På baggrund af midlerne vil der snarest muligt blive iværksat to tiltag. Det ene tiltag er, at der i regi af Danske Patienter etableres en fælles indgang til foreningernes rådgivninger og tilbud. Det vil gøre det nemmere og mere overskueligt for borgerne at henvende sig og få sygdomsspecifik hjælp hos den rette forening. Det andet tiltag indebærer, at der afsættes 10 mio. kr. til foreningernes støtte- og rådgivningsfunktioner for at imødekomme, at foreningerne har oplevet øget efterspørgsel og samtidigt faldende indtægter under COVID-19. Formand  for Danske Patienter Klaus Lunding siger:

Den solide håndsrækning, vi nu får til at styrke rådgivningerne i patient- og pårørendeforeningerne, vil komme mange patienter og pårørende til gavn. Tiden med corona har i høj grad synliggjort den vigtige samfundsopgave, patient- og pårørendeforeningerne løfter i forhold til at give sygdomsspecifik rådgivning. Rådgivernes telefoner har oplevet en mangedobling i antallet af henvendelser for råd og vejledning, hvor et tæt samarbejde mellem myndigheder og lægevidenskabelige selskaber har vist sig særdeles værdifuldt.


Foruden de afsatte midler er, der også etableret et partnerskab mellem Danske Patienter og Sundheds- og Ældreministeriet. Formålet er at understøtte patient- og pårørendeforeningernes rådgivning gennem den direkte kontakt med sundhedsmyndighederne og de faglige selskaber. 

Partnerskabet består blandt andet af Sundheds- og ældreministeriet, Danske Patienter og deres 21 medlemsorganisationer. Samlet set repræsenterer de i alt 102 patient- eller pårørendeforeninger og tilsammen 900.000 medlemmer. Derudover består partnerskabet af Sundhedsstyrelsen, Styrelsen for Patientsikkerhed, Danske Regioner, KL og De Lægevidenskabelige Selskaber."
"1642169182-108","https://sum.dk/nyheder?categorizations=9819&page=11","Plejehjem får mere fleksible regler for besøg","https://sum.dk/nyheder/2020/december/plejehjem-faar-mere-fleksible-regler-for-besoeg-","Ældre på plejehjem med besøgsrestriktioner har hidtil kunnet få besøg af den nærmeste pårørende i egen bolig og yderligere to nære pårørende i besøgsrum – dog maks. to ad gangen – hvis det konkrete påbud har givet mulighed herfor. Fra i dag bliver der reglerne mere fleksible.
Der bliver mulighed for, at flere besøg kan foregå i den ældres bolig. Der kan – som i dag – dog kun være to besøgende ad gangen. Der ændres således ikke på, hvor mange der kan komme på besøg, men der bliver mulighed for, at besøgene kan foregå under mere hyggelige og hjemlige forhold.
Den ældre behøver ikke at have egen indgang udefra for at kunne blive omfattet af de mere fleksible regler for besøg på plejehjem med påbud om besøgsrestriktioner. Som udgangspunkt kan besøg fra både den nærmeste pårørende og de to yderligere nære pårørende foregå i borgerens egen bolig, men det er afgørende, at plejehjemmene sikrer, at besøgene kan gennemføres sundhedsmæssigt forsvarligt.
Sundheds- og ældreminister Magnus Heunicke siger:

Hvis smitten kommer ind på plejehjem, så kan det gå rigtig, rigtig galt. Cirka en tredjedel af alle COVID-19-dødsfald er indtruffet blandt plejehjemsbeboere. Derfor er vi nødt til at passe ekstra godt på vores særligt sårbare beboere samtidig med, at vi gerne vil give lidt flere muligheder for besøg henover jul og nytår, indtil alle beboere forhåbentligt meget snart er blevet vaccineret.

Ændringen af bekendtgørelsen er trådt i kraft i dag, og alle kommuner er orienteret om de nye fleksible besøgsmuligheder på plejehjem i et brev.

Lokale regler må ikke være mere vidtgående 
Kommuner eller det enkelte plejehjem kan ikke fastsætte lokale regler, der skærper et påbud om restriktioner eller forbud udstedt af Styrelsen for Patientsikkerhed. Beboere på plejecentre må altid forlade deres hjem og besøge eksempelvis familie, uanset om plejehjemmet har besøgsrestriktioner eller besøgsforbud.  
Magnus Heunicke siger:

Jeg hører eksempler på, at der rundt omkring er mere vidtgående lokale regler på plejehjem. Det er ikke i orden, og det har jeg i dag understreget over for kommunerne i et brev. Samtidig vil jeg rigtig gerne rose personalet, som knokler for at få det hele til at hænge sammen i de specielle måneder, ja snart et lille år, som epidemien har budt os. Heldigvis er vaccinen forhåbentligt snart på plads, så alle plejehjembeboere og personale kan få mulighed for at blive vaccineret.

Beboere, som er kritiske syge eller døende, må altid gerne få besøg af flere pårørende i deres egen bolig. Og der er uanset besøgsrestriktioner eller besøgsforbud altid mulighed for, at den nærmeste pårørende kan komme på besøg hos den ældre i dennes egen bolig.
Fakta om besøg på plejehjem"
"1642169262-140","https://sum.dk/nyheder?categorizations=9819&page=8","Danskerne har fået mindre antibiotika under COVID-19","https://sum.dk/nyheder/2021/marts/danskerne-har-faaet-mindre-antibiotika-under-covid-19","I perioden april og frem til slutningen af 2020 har danskerne fået 15 procent mindre antibiotika end i de samme måneder det foregående år. Forbruget er faldet mest hos de mindste børn i alderen 0-4 år, der i månederne under pandemien har fået 58 procent mindre antibiotika end samme periode i 2019.
Det viser en ny analyse fra Sundhedsdatastyrelsen, der har set på antallet af indløste recepter på antibiotika i perioden 2018-2020. Det er især de typer antibiotika, der typisk bruges til behandling af luftvejsinfektioner, der er udskrevet færre recepter på i 2020.
Faldet tyder på en positiv effekt af tiltagene mod COVID-19 for at mindske smittespredning i samfundet.
Sundhedsminister Magnus Heunicke siger:

COVID-19 har været en stor omstilling for hele samfundet og krævet nye smitteforbyggende vaner for alle danskere. Danskerne har taget de smitteforbyggende vaner til sig og bidraget til at sænke smittespredning af COVID-19, og det har også haft en positiv effekt på antibiotikaforbruget og forhindret andre sygdomme og luftvejsinfektioner. Det tyder på, at vi med fordel kan tage de gode vaner med os på den anden side af COVID-19. 

Faldet er mindst hos de ældre
Små børn og ældre har normalt det højeste forbrug af antibiotika. Den ældre del af befolkningen har også fået mindre antibiotika, men det er blandt de ældre borgere, at faldet i forbruget er mindst. Borgere over 69 år har fået 10 procent mindre antibiotika under coronapandemien end tilsvarende måneder året før.
Og der er en god forklaring på den store forskel på, hvor meget mindre antibiotika de yngste og ældste danskere har fået under coronapandemien.
Konstitueret afdelingschef i Sundhedsdatastyrelsen Joanna Phermchai-Nielsen siger:

Småbørn bliver hyppigere syge med luftvejsinfektioner, mens de ældre borgere oftere bliver syge med urinvejsinfektioner. Urinvejsinfektioner skyldes som regel, at man smittes med bakterier fra ét sted på egen krop til et andet. Derfor er det ikke overraskende, at forbruget falder mest blandt småbørn, fordi de i højere grad beskyttes af de tiltag, som forhindrer smitte mellem personer generelt og luftvejsinfektioner specifikt

Fokus på at bruge mindre antibiotika
Det danske sundhedsvæsen har de senere år haft stort fokus på at nedbringe forbruget af antibiotika, men det kan ikke være hele forklaringen på den store nedgang fra 2019 til 2020. Til sammenligning faldt antibiotikaforbruget fra 2010 til 2019 med 17 procent.
Siden midten af marts 2020 har Danmark været ramt af coronapandemien, som blandt andet har betydet delvis nedlukning af samfundet, krav om mundbind, forbedret hygiejne i skoler og daginstitutioner samt afstandskrav i butikker.
 


Læs mere på Sundhedsdatastyrelsens hjemmeside om 'Fald i forbruget af antibiotika under COVID-19'"
"1642169335-167","https://sum.dk/nyheder?categorizations=9819&page=5","Danmark indkøber en ny type Covid-19-vacciner fra Novavax","https://sum.dk/nyheder/2021/august/danmark-indkoeber-en-ny-type-covid-19-vacciner-fra-novavax","EU-Kommissionen har på vegne af alle medlemslande indgået en aftale med Novavax om indkøb af op til 20 mio. doser af en ny type Covid-19-vacciner fra virksomheden Novavax. Danmarks andel af aftalen er ca. 1,3 pct., hvilket svarer til 280.000 vaccinedoser.
Sundhedsminister Magnus Heunicke siger:

Selv om det nu går rigtig godt med vaccineudrulningen i Danmark, er det vigtigt, at vi fortsat følger udviklingen af nye vacciner tæt. Corona er stadig i vores samfund, og der kan på sigt blive behov for at inddrage andre vaccine-teknologier end dem, Pfizer og Moderna er baseret på.

Novavax vaccinen er endnu ikke godkendt af EU Kommissionen, men der er tale om vaccine, der bygger på en velkendt teknologi.
Læs mere om godkendelse af vacciner mod COVID-19 her
Som andre vacciner forventes Novavax’ vaccine at virke ved at forberede kroppen på at forsvare sig mod COVID-19-infektion. Vaccinen er en proteinbaseret vaccine, der indeholder små partikler, fremstillet af en laboratoriedyrket version af spike-proteinet, der findes på overfladen af SARS-CoV-2 coronavirus.
Når en person får vaccinen, vil proteinpartiklerne ’trigge’ immunsystemets forsvarsværk og producere antistoffer og T-celler mod dem. Hvis den vaccinerede person senere kommer i kontakt med SARS-CoV-2, vil immunsystemet genkende spike-proteinet og angribe det og dermed kunne forhindre, at personen bliver syg.
De foreløbige resultater viser, at vaccinen er effektiv og har en god sikkerhedsprofil. En endelig beslutning om, hvorvidt og hvordan vaccinen fra Novavax skal inkluderes i COVID-19 vaccinationsprogrammet i Danmark, afventer godkendelse af vaccinen i regi af EMA samt øvrig viden om evt. booster-vaccination, epidemiens udvikling i Danmark m.m.
Vaccinerne fra Novavax forventes at blive leveret fra november 2021 til januar 2022, såfremt vaccinen godkendes af EU Kommissionen."
"1642169044-55","https://sum.dk/nyheder?categorizations=9819&page=16","Myndighedsindsats i forbindelse med COVID-19-udbrud i Hjørring","https://sum.dk/nyheder/2020/juni/myndighedsindsats-i-forbindelse-med-covid-19-udbrud-i-hjoerring-","I tæt samarbejde med Hjørring Kommune har medarbejdere fra Coronaopsporingen i Styrelsen for Patientsikkerhed allerede siden i fredags været sat ind for at opspore, om der er flere smittede. Styrelsen tager kontakt til dem, der er testet positiv, og får afdækket, hvem der er nære kontakter. Derefter tages der kontakt til de nære kontakte for at få dem testet.
Sundheds- og ældreminister Magnus Heunicke siger:

Dette udbrud viser, at vi trods lave smittetal ikke kan vide os sikre. Denne sygdom spreder sig med enorm hastighed – og bare en enkelt smittet kan hurtigt udløse smittekæder på tværs af et samfund. Det afgørende er nu at får kæderne stoppet og ikke mindst at få afskærmet de ældre. Det arbejdes der på højtryk på.

Konkret har Hjørring Kommune på STPS’ anbefaling truffet følgende foranstaltninger: 

Testning af alt personale i plejesektoren
Testning af alle borgere på plejehjem og i hjemmeplejen
Nedlukning af alle ikke-kritiske besøg på alle institutioner indtil der er overblik over udbruddets omfang
Hjemsendelse af alle børn i de klasser på Bagterp og Højene skoler, hvor der er smittede
Testning af alt personale på de to skoler
Udsendelse af informationer på både skole- og klasseniveau
Opfordring til at borgere lader sig teste, hvis de har symptomer 

Hjørring Kommune har desuden iværksat følgende tiltag:

Testning af alt personale på bosteder
Nedlukning af alle aktivitetstilbud på ældreområdet
Nedlukning af holdtræning i forbindelse med genoptræning
Meddelelse til personale på ældre- og handicapområdet, at fysiske møder begrænses mest muligt
Meddelelse til tværgående funktioner på ældreområdet, at fysisk kontakt begrænses mest muligt

Magnus Heunicke siger:

Myndighederne følger udviklingen tæt – og det vil man gøre, til dette udbrud er slået ned. Er man borger i Hjørring og har de mindste af symptomer, så skal man kontakte sin læge.

Kontaktinfo:
Sundheds- og Ældreministeriets pressetelefon: 21 32 47 27."
"1642169372-180","https://sum.dk/nyheder?categorizations=9819&page=4","Antal smittede plejehjemsbeboere falder markant efter revaccination","https://sum.dk/nyheder/2021/oktober/antal-smittede-plejehjemsbeboere-falder-markant-efter-revaccination","Den 9. september påbegyndte sundhedsmyndighederne revaccination af plejehjemsbeboere i Danmark. Det skete efter anbefaling fra Sundhedsstyrelsen og på baggrund af nye udmeldinger fra de europæiske lægemiddelmyndigheder og det europæiske smitteagentur.
Niveauet af immunitet- især hos de sårbare ældre- falder med tiden-, og det kunne man formentlig også se i antal smittede beboere på plejehjem, som steg i august. Men efter revaccination af plejehjemsbeboerne gik i gang d. 9. september er antal smittede plejehjemsbeboere begyndt at falde igen. Fra uge 36 med 45 smittede til uge 39 med 4 smittede.
Sundhedsminister Magnus Heunicke siger:

Vi skal slå ring om de sårbare ældre på plejehjemmene. Plejehjemsbeboere er en af de mest udsatte grupper i forhold til Covid-19 og det er derfor betryggende at se, at revaccinationen for denne gruppe ser ud til at virke efter hensigten. Der er også andre sårbare i Danmark, der har brug for ekstra beskyttelse, og derfor er vi i fuld gang med at revaccinere personer med stærkt svækket immunforsvar, ligesom alle ældre over 85 år nu er inviteret til et tredje stik. Regeringen planlægger desuden efter, at alle skal revaccineres på et tidspunkt."
"1642169328-164","https://sum.dk/nyheder?categorizations=9819&page=5","Flere lyntest vises nu i EU-coronapasset","https://sum.dk/nyheder/2021/juli/flere-lyntest-vises-nu-i-eu-coronapasset","Sundhedsministeriet meldte den 1. juli 2021 ud, at lyntesttyperne fra Falck og Copenhagen Medical ikke var optaget på EU’s liste over test, der indgår i EU’s covidcertifikat. Derfor blev lyntest fra disse leverandører ikke vist i EU-visningen i coronpas-app’en.
De to testtyper er nu optaget på listen. Fra og med i dag vises resultater på lyntest fra Falck og Copenhagen Medical derfor også i den internationale visning i coronapas-app’en og i coronapas fra sundhed.dk. Det kræver dog, at man opdaterer sin coronapas-app.
Rejsende opfordres dog til at tage en PCR-test før afrejse, hvis de har mulighed for det. Det skyldes, at en række lande stiller krav om negativ PCR-test ved indrejse.
Husk altid at tjekke indrejsereglerne, før du tager af sted.
Du kan få et overblik over indrejsereglerne, herunder hvilke lande der kræver PCR-test ved indrejse, på Udenrigsministeriets Europakort.
Læs om indrejserestriktioner i Europa for danske turister her
Læs Sundhedsministeriets pressemeddelelse fra d. 1. juli her"
"1642169207-118","https://sum.dk/nyheder?categorizations=9819&page=10","Kommunerne vil spille en større rolle i smitteopsporingen","https://sum.dk/nyheder/2021/januar/1401-kommunerne-vil-spille-en-stoerre-rolle-i-smitteopsporingen","Regeringen og KL har aftalt, at kommunerne kan spille en større rolle i smitteopsporingen. Med den nye aftale kan kommunerne i endnu højere grad målrette indsatsen lokalt med henblik på at bryde endnu flere smittekæder, ligesom der kan skabes en øget synergi med de opgaver, der allerede nu ligger i kommunerne, herunder henvisning af borgere til kommunale isolationsfaciliteter. Her kan kommunerne blandt andet spille en større rolle i at oplyse borgerne om de konkrete muligheder for anvendelse af isolationsfaciliteter. Aftalen  udmøntes i to bekendtgørelser, som træder i kraft fredag.
Jakob Bundsgaard (S), formand for KL, udtaler:

Det er vigtigt, at vi bruger alle kræfter på at bremse smitten, og kommunerne er parat til at gå dybere ind i opgaven med at sikre effektiv smitteopsporing og isolation. Der er i forvejen et glimrende samarbejde mellem kommunerne og Styrelsen for Patientsikkerhed om bl.a. den lokale udbrudshåndtering. Det er vi klar til at udbygge.”

Som noget nyt kan kommunerne få adgang til oplysninger om, hvem, der er smittet i kommunen, så kommunen blandt andet får bedre mulighed for at støtte op om, at de smittede kan isolere sig, som de skal. Kommunernes konkrete bidrag vil afhænge af lokale forhold men kan blandt bestå af opfølgende opkald til smittede og evt. nære kontakter. I nogle tilfælde kan kommunen også udnytte sit lokalkendskab til at komme ud til folk og følge op på isolation og måske sørge for hjælp til indkøb eller andet, der kan gøre det praktisk muligt for folk at isolere sig effektivt.
Magnus Heunicke (S), sundheds- og ældreminister, udtaler:

Jeg er meget tilfreds med, at der nu kan ske en styrket lokal indsats, så vi får stoppet smitte så hurtigt og effektivt som muligt. Deling af helbredsoplysninger er vi generelt meget tilbageholdende med, men vi er i en ekstraordinær situation, og det er vigtigt, at kommunerne har de bedst mulige redskaber til at medvirke til epidemikontrollen – især i denne kritiske fase.”

De nærmere rammer for indsatsen aftales konkret mellem den enkelte kommune og Styrelsen for Patientsikkerhed."
"1642169054-59","https://sum.dk/nyheder?categorizations=9819&page=16","Sommerpakken sikrer flere aktiviteter for ældre over sommeren og i efteråret","https://sum.dk/nyheder/2020/juni/sommerpakken-sikrer-flere-aktiviteter-for-aeldre-over-sommeren-og-i-efteraaret","Regeringen har fredag eftermiddag landet en aftale om sommerpakke sammen med Venstre, Radikale Venstre, SF, Enhedslisten, De Konservative og Alternativet. Pakken indeholder aktiviteter for ældre, kultur- og naturoplevelser og sommer på landet og på øerne. 

I sommerpakken afsættes bl.a. 40 mio. kroner til kommunerne, så der kan blive arrangeret flere udendørs dagsture for beboerne på plejehjemmene. 

Dertil afsættes der 20 mio. kroner til gratis tilbud om lokale aktiviteter til ældre over 65 år. Midlerne gives til Ældre Sagen, Røde Kors, Landsorganisationen OK-klubberne i Danmark, Faglige Seniorer og Danske Seniorer, som fordeler midlerne til deres lokalforeninger og klubber, der får ansvaret for at arrangere aktiviteter, som fx ture til seværdigheder, fællesspisning, foredrag mv.
Sundheds- og ældreminister Magnus Heunicke siger:

Coronavirus har haft stor betydning for danskernes sociale liv de seneste måneder. Det gælder særligt for svækkede ældre, som har betalt en høj pris og har undværet besøg og social kontakt. Men også de mere friske ældre har oplevet begrænsninger og savner gode oplevelser under sundhedsfaglige trygge rammer. Socialt samvær er helt essentielt for livskvaliteten. Derfor er det virkelig vigtigt at få afsat penge til lokale aktiviteter og gode oplevelser i sikre rammer for alle ældre henover sommeren og resten af 2020.

Flere dagsture til plejehjemsbeboere
Perioden med coronavirus har betydet, at der har været færre besøg på plejehjemmene, og at de aktiviteter, der normal vis afholdes på plejehjemmene har været sat i bero. I sommerpakken afsættes 40 mio. kroner til kommunerne, der dernæst står for dagsturene lokalt på plejehjemmene.
Direktør for KL’s sundheds- og ældreområde Christian Harsløf siger:

Der er gjort en kæmpestor indsats rundt om på plejehjemmene for at give beboerne så god en hverdag som muligt under coronakrisen. Men der er ingen tvivl om, at de forløbne måneder har være tunge for vores ældre medborgere, der har været afskåret fra samvær med deres pårørende og fra de aktiviteter, de har været vant til. Vi er glade for at få noget hjælp til at kunne give dem mulighed for at komme ud og opleve sommeren sammen med nogle af vores unge borgere. Det er en god kombination, som vi håber også vil bidrage til at tiltrække flere unge til faget. Vi er klar til at få det til at lykkes i kommunerne.

Med initiativet i sommerpakken kan kommunerne ansætte fx ungarbejdere i sommerferien eller nogle af de mennesker, der pga. coronakrisen har mistet deres job de seneste par måneder, som fx turistguider. De nye ansatte vil kunne tage med beboerne og plejepersonale på dagsudflugter. Plejehjemmene vil også få mulighed for at få fx udgifterne til transport, bespisning og entrébilletter dækket.
Gratis tilbud om aktiviteter for ældre i lokalsamfundene
De ældre over 65 år skal kunne se frem til en sommer og et efterår med aktiviteter, der kan bringe glæde i hverdagen. Dermed er de ældre også med til at understøtte forbruget hos turisme- og oplevelsesaktørerne. Derfor tilbydes ældre over 65 år gratis deltagelse i aktiviteter arrangeret af lokale frivilligforeninger. 

Der er afsat 20 mio. kroner, som udmøntes lige delt mellem Ældre Sagen, Røde Kort, Faglige Seniorer, Danske Seniorer og Landsorganisationen OK-klubberne. 

Normalt har organisationerne også tilbud om aktiviteter, som understøtter et aktivt ældreliv, men med dette økonomiske tilskud bliver det muligt at tilbyde gratis aktiviteter og at få dækket nogle af de omkostninger, der vil komme som følge af de sundhedsfaglige retningslinjer, som naturligvis fortsat skal følges. Tilskuddet vækker begejstring blandt foreningerne.
Generalsekretær i Røde Kors Anders Ladekarl siger:

Aftalen giver mulighed for at skabe aktiviteter og oplevelser for ældre, der har lidt store afsavn under coronakrisen, hvor alt med et blev aflyst. Svækkede ældre har i høj grad også brug for samvær og oplevelser for ikke at blive ensomme eller endnu mere svækkede, og det bliver der nu mulighed for at gøre noget ved"", siger administrerende direktør i Ældre Sagen Bjarne Hastrup.”Alt for mange ældre går en sommer og et efterår i møde med aflyste aktiviteter og få muligheder for fællesskab og samvær. Med de her ekstra ressourcer kan vi sætte blus på fællesskabet og skabe gode trygge rammer for samvær. Vores mange frivillige over hele landet står klar til at invitere til fællesspisning, ture ud i landet, petanqueturnering og kortaftner. Vi glæder os.

Direktør i Faglige Seniorer Palle Smed siger:

Når vi åbner for aktiviteterne i Faglige Seniorer ser vores verden ganske anderledes ud. De ældre vil være forsigtige og vi frygter, at mange vil vælge at blive hjemme. Det er stærkt bekymrende, fordi det vil forlænge den isolation - frivillig eller ufrivillig - de ældre befinder sig i. Derfor er hjælpepakken en kæmpe håndsrækning. I Faglige Seniorer er vi 230.000 medlemmer i over 500 seniorklubber, sektioner og kommunegrupper. Mange af vores medlemmer har kun folkepensionen at leve for, og hjælpepakken betyder, at de nu kan blive inviteret på ture og oplevelser med alt betalt. Samtidig ved vi, at mange klubber har brug for større mødelokaler og flere busser for at kunne gennemføre allerede planlagte aktiviteter under betryggende forhold. Det har politikerne lyttet til, og derfor er vi glade for denne ekstraordinære støtte, der kan skabe fornyet liv og glæde blandt de ældre. Det har vi alle brug for.

 Direktør i Danske Seniorer Katrine Lester siger:

Sommerpakken vil gøre en kæmpe forskel for tusindvis af ældre. Seniorforeninger vil nu kunne give ældre de oplevelser, de har sukket efter i de mange måneder i isolation og ensomhed: for eksempel udflugter rundt i Danmark, sejlture, musikarrangementer eller besøg på museer og kroer.

 Flemming Brank fra OK-klubberne i Danmark siger:

For OK er det glædeligt at pakken kommer nu op til sommeren, hvor mange ældre føler sig ensomme. Dejligt er det også, at vores arbejde blandt ældre således anerkendes og prioriteres. Pakken giver os mulighed for – allerede fra juli måned, at tilbyde en bred vifte at aktiviteter. Men også for at vi efter sommerferien kan give endnu flere tilbud til ældre som ellers føler sig alene og ensom. Så fra OK’s side kan vi kun sige tak på vegne af landets mange ældre.

Begge initiativer løber over sommeren, men vil også fortsætte resten af 2020. Dermed kan der også tages hensyn til, at aktiviteter ikke ligger i højsæsonen (sommerferien) med mange mennesker, men kan spredes ud på andre tidspunkter – fx til efteråret."
"1642169142-92","https://sum.dk/nyheder?categorizations=9819&page=12","Regeringen indfører tiltag til inddæmning af smitte med minkvarianter i Holstebro og Ringkøbing-Skjern Kommuner","https://sum.dk/nyheder/2020/november/regeringen-indfoerer-tiltag-til-inddaemning-af-smitte-med-minkvarianter-i-holstebro-og-ringkoebing-skjern-kommuner","Sundhedsmyndighederne anbefaler, at der iværksættes særlige tiltag i forhold til test, smitteopsporing og selvisolation.
Og beboerne i de berørte kommuner opfordres til at omgås så få personer som muligt.
Tiltagene vil foreløbigt være gældende til og med den 3. december 2020.
Se hele tiltagslisten her.
Der nedsættes en lokal taskforce bestående af Styrelsen for Patientsikkerhed og de lokale politimyndigheder til håndtering af lokale tiltag.
På baggrund af nye data fra sundhedsmyndighederne for smittespredning, sekventering mv. har Indsatsgruppen, herunder sundhedsmyndighederne, vurderet situationen. Indsatsgruppen hæfter sig særligt ved, at:

I Region Midtjylland er det i Holstebro og Ringkøbing-Skjern Kommuner, at flest personer med tilknytning til minkproduktion er blevet smittet med COVID-19.
I Region Midtjylland er henholdsvis 47 tilfælde (26%) og 48 tilfælde (27%) ud af i alt 180 tilfælde af COVID-19 hos personer med tilknytning til minkproduktion indtil videre forekommet i Holstebro og Ringkøbing-Skjern Kommuner.
Resultater af sekventeringen i Region Midtjylland viser, at i uge 44 og 45 er henholdsvis 12% og 9% af alle sekventerede prøver positive for minkvarianter i forhold til 3% og 6% af prøverne i henholdsvis uge 42 og 43.
Der er i Holstebro Kommune d. 23. november estimeret en incidens pr. 100.000 indbyggere, på 305, hvor tallet ugen forinden var 276. Der er i Ringkøbing-Skjern Kommune d. 23. november estimeret en incidens pr. 100.000 indbyggere på 101 smittede, hvor tallet ugen forinden var 108.
Statens Serum Institut oplyser, at det er muligt, at andelen af smittede med minkvarianter vil stige i Holstebro og Ringkøbing-Skjern Kommuner i de kommende uger, på baggrund af den bratte stigning i antallet af nysmittede farme og smittede personer med tilknytning til minkfarme.

Indsatsgruppen følger udviklingen i Region Midtjylland tæt. Udviklingen i Region Syddanmark men også øvrige landsdele med minkdrift overvåges også. Der kan derfor blive behov for, at flere kommuner skal omfattes af tiltagene."
"1642169081-69","https://sum.dk/nyheder?categorizations=9819&page=15","Første aftale landet om leverance af potentiel vaccine mod COVID-19","https://sum.dk/nyheder/2020/august/foerste-aftale-landet-om-leverance-af-potentiel-vaccine-mod-covid-19","Siden udbruddet af COVID-19, der allerede har kostet tusindvis af menneskeliv i Europa, har Danmark sammen med de øvrige EU-lande arbejdet på højtryk for at sikre borgere hurtig adgang til en sikker og effektiv vaccine mod COVID-19. Og nu er de første forhåndsaftaler om køb vacciner på plads, der giver EU-landene optioner på at købe vacciner, hvis de viser sig at være effektive og sikre at bruge. Sundheds- og ældreminister Magnus Heunicke siger:

En vaccine er et meget vigtigt redskab i indsatsen mod coronavirus og i bestræbelserne for, at vi kan vende tilbage til et normalt liv. Det har været højt prioriteret for regeringen at få en aftale på plads sammen med de andre EU-lande, og i dag har vi taget et vigtigt skridt på vejen mod at skaffe en vaccine til Danmark

Forhåndsaftalen betyder, at EU-Kommissionen har sikret sig ret til at indkøbe 300 mio. doser af vaccineproducenten AstraZeneca på vegne af EU-landene med en option til indkøb af yderligere 100 millioner doser. Vaccinerne, som vurderes at kunne dække ca. 40 % af befolkningen i EU-landene, vil blive fordelt ud fra en fordelingsnøgle, der svarer til befolkningstallene.
Aftalen finansieres gennem det fælles EU-nødhjælpsinstrument (The Emergency Support Instrument), hvorfra der er afsat midler til indkøb af potentielle vacciner med forskellige profiler, og som er produceret af forskellige virksomheder. Aftalen med AstraZeneca vil derfor blive fulgt op af andre aftaler efterfølgende.
AstraZenecas vaccinekandidat testes i øjeblikket i fase 3 i kliniske forsøg. Når data fra den tredje fase er klar, skal dokumentation for vaccinens effekt og sikkerhed indsendes til myndighederne, hvor den vil blive godkendt til brug, hvis den vurderes at være virksom og sikker at bruge.
Fælles EU-strategi for at sikre vaccine mod COVID-19
Vaccineudvikling er en kompleks og langvarig proces, der normalt tager mere end ti år. Men som led i den fælles indsats med de andre EU-lande har målet været få udviklet en vaccine inden for 12 til 18 måneder eller tidligere.
For at støtte lægemiddelvirksomhederne i at udvikle en vaccine hurtigt og at få sat gang i produktion i stor skala, er det planen at EU-landene i fællesskab indgår aftaler med vaccineproducenter om, at EU finansierer en del af de omkostninger, der er forbundet med vaccineudviklingen.
Til gengæld har EU-landene sikret sig retten til at købe et specifikt antal vaccinedoser inden for en given periode ved en forhåndsaftale. Det er denne forhåndsaftale, som nu er på plads."
